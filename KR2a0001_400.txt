# -*- mode: mandoku-view -*-
#+TITLE: 史記
#+DATE: 2016-08-10 10:12:23
#+PROPERTY: ID KR2a0001
#+PROPERTY: BASEEDITION tls
#+PROPERTY: JUAN 12
#+PROPERTY: CAT 1pre-han,歷史,正史
<pb:KR2a0001_tls_400-1a>¶
** 4 世家

4.1《吳太伯世家第一》
<pb:KR2a0001_tls_400-2a>¶

吳太伯，¶
太伯弟仲雍，¶
皆周太王之子，¶
而王季歷之兄也。¶
季歷賢，¶
而有聖子昌，¶
太王欲立季歷以及昌，¶
於是太伯、¶
仲雍二人乃犇荊蠻，¶
文身斷髮，¶
示不可用，¶
以避季歷。¶
季歷果立，¶
是為王季，¶
而昌為文王。¶
太伯之犇荊蠻，¶
自號句吳。¶
荊蠻義之，¶
從而歸之千餘家，¶
立為吳太伯。
<pb:KR2a0001_tls_400-3a>¶

太伯卒，¶
無子，¶
弟仲雍立，¶
是為吳仲雍。¶
仲雍卒，¶
子季簡立。¶
季簡卒，¶
子叔達立。¶
叔達卒，¶
子周章立。¶
是時周武王克殷，¶
求太伯、¶
仲雍之後，¶
得周章。¶
周章已君吳，¶
因而封之。¶
乃封周章弟虞仲於周之北故夏虛，¶
是為虞仲，¶
列為諸侯。
<pb:KR2a0001_tls_400-4a>¶

周章卒，¶
子熊遂立。¶
熊遂卒，¶
子柯相立。¶
柯相卒，¶
子彊鳩夷立。¶
彊鳩夷卒，¶
子餘橋疑吾立。¶
餘橋疑吾卒，¶
子柯盧立。¶
柯盧卒，¶
子周繇立。¶
周繇卒，¶
子屈羽立。¶
屈羽卒，¶
子夷吾立。¶
夷吾卒，¶
子禽處立。¶
禽處卒，¶
子轉立。¶
轉卒，¶
子頗高立。¶
頗高卒，¶
子句卑立。¶
是時晉獻公滅周北虞公，¶
以開晉伐虢也。¶
句卑卒，¶
子去齊立。¶
去齊卒，¶
子壽夢立。¶
壽夢立而吳始益大，¶
稱王。
<pb:KR2a0001_tls_400-5a>¶

自太伯作吳，¶
五世而武王克殷，¶
封其後為二：¶
其一虞，¶
在中國；¶
其一吳，¶
在夷蠻。¶
十二世而晉滅中國之虞。¶
中國之虞滅二世，¶
而夷蠻之吳興。¶
大凡從太伯至壽夢十九世。
<pb:KR2a0001_tls_400-6a>¶

王壽夢二年，¶
楚之亡大夫申公巫臣怨楚將子反而犇晉，¶
自晉使吳，¶
教吳用兵乘車，¶
令其子為吳行人，¶
吳於是始通於中國。¶
吳伐楚。¶
十六年，¶
楚共王伐吳，¶
至衡山。
<pb:KR2a0001_tls_400-7a>¶

二十五年，¶
王壽夢卒。¶
壽夢有子四人，¶
長曰諸樊，¶
次曰餘祭，¶
次曰餘眜，¶
次曰季札。¶
季札賢，¶
而壽夢欲立之，¶
季札讓不可，¶
於是乃立長子諸樊，¶
攝行事當國。
<pb:KR2a0001_tls_400-8a>¶

王諸樊元年，¶
諸樊已除喪，¶
讓位季札。¶
季札謝曰：¶
「曹宣公之卒也，¶
諸侯與曹人不義曹君，¶
將立子臧，¶
子臧去之，¶
以成曹君，¶
君子曰¶
『能守節矣』。¶
君義嗣，¶
誰敢干君！¶
有國，¶
非吾節也。¶
札雖不材，¶
願附於子臧之義。」¶
吳人固立季札，¶
季札棄其室而耕，¶
乃舍之。¶
秋，吳伐楚，¶
楚敗我師。¶
四年，¶
晉平公初立。
<pb:KR2a0001_tls_400-9a>¶

十三年，¶
王諸樊卒。¶
有命授弟餘祭，¶
欲傳以次，¶
必致國於季札而止，¶
以稱先王壽夢之意，¶
且嘉季札之義，¶
兄弟皆欲致國，¶
令以漸至焉。¶
季札封於延陵，¶
故號曰延陵季子。
<pb:KR2a0001_tls_400-10a>¶

王餘祭三年，¶
齊相慶封有罪，¶
自齊來犇吳。¶
吳予慶封朱方之縣，¶
以為奉邑，¶
以女妻之，¶
富於在齊。
<pb:KR2a0001_tls_400-11a>¶

四年，¶
吳使季札聘於魯，¶
請觀周樂。¶
為歌《周南》、¶
《召南》。¶
曰：¶
「美哉，¶
始基之矣，¶
猶未也。¶
然勤而不怨。」¶
歌《邶》、¶
《鄘》、¶
《衛》。¶
曰：¶
「美哉，¶
淵乎，¶
憂而不困者也。¶
吾聞衛康叔、¶
武公之德如是，¶
是其《衛風》乎？」¶
歌《王》。¶
曰：¶
「美哉，¶
思而不懼，¶
其周之東乎？」¶
歌《鄭》。¶
曰：¶
「其細已甚，¶
民不堪也，¶
是其先亡乎？」¶
歌《齊》。¶
曰：¶
「美哉，¶
泱泱乎大風也哉。¶
表東海者，¶
其太公乎？¶
國未可量也。」¶
歌《豳》。¶
曰：¶
「善哉，¶
蕩蕩乎，¶
樂而不淫，¶
其周公之東乎？」¶
歌《秦》。¶
曰：¶
「此之謂夏聲。¶
夫能夏則大，¶
大之至也，¶
其周之舊乎？」¶
歌《魏》。¶
曰：¶
「美哉，¶
渢渢乎，¶
大而寬，¶
儉而易，¶
行以德輔，¶
此則盟主也。」¶
歌《唐》。¶
曰：¶
「思深哉，¶
其有陶唐氏之遺風乎？¶
不然，¶
何憂之遠也？¶
非令德之後，¶
誰能若是！」¶
歌《陳》。¶
曰：¶
「國無主，¶
其能久乎？」¶
自《鄶》以下，¶
無譏焉。¶
歌《小雅》。¶
曰：¶
「美哉，¶
思而不貳，¶
怨而不言，¶
其周德之衰乎？¶
猶有先王之遺民也。」¶
歌《大雅》。¶
曰：¶
「廣哉，¶
熙熙乎，¶
曲而有直體，¶
其文王之德乎？」¶
歌《頌》。¶
曰：¶
「至矣哉，¶
直而不倨，¶
曲而不詘，¶
近而不偪，¶
遠而不攜，¶
遷而不淫，¶
復而不厭，¶
哀而不愁，¶
樂而不荒，¶
用而不匱，¶
廣而不宣，¶
施而不費，¶
取而不貪，¶
處而不厎，¶
行而不流。¶
五聲和，¶
八風平，¶
節有度，¶
守有序，¶
盛德之所同也。」¶
見舞《象箾》、¶
《南籥》者，¶
曰：¶
「美哉，¶
猶有感。」¶
見舞《大武》，¶
曰：¶
「美哉，¶
周之盛也其若此乎？」¶
見舞《韶護》者，¶
曰：¶
「聖人之弘也，¶
猶有慚德，¶
聖人之難也！」¶
見舞《大夏》，¶
曰：¶
「美哉，¶
勤而不德！¶
非禹其誰能及之？」¶
見舞《招箾》，¶
曰：¶
「德至矣哉，¶
大矣，¶
如天之無不燾也，¶
如地之無不載也，¶
雖甚盛德，¶
無以加矣。¶
觀止矣，¶
若有他樂，¶
吾不敢觀。」
<pb:KR2a0001_tls_400-12a>¶

去魯，¶
遂使齊。¶
說晏平仲曰：¶
「子速納邑與政。¶
無邑無政，¶
乃免於難。¶
齊國之政將有所歸；¶
未得所歸，¶
難未息也。」¶
故晏子因陳桓子以納政與邑，¶
是以免於欒高之難。
<pb:KR2a0001_tls_400-13a>¶

去齊，¶
使於鄭。¶
見子產，¶
如舊交。¶
謂子產曰：¶
「鄭之執政侈，¶
難將至矣，¶
政必及子。¶
子為政，¶
慎以禮。¶
不然，¶
鄭國將敗。」¶
去鄭，¶
適衛。¶
說蘧瑗、¶
史狗、¶
史鰌、¶
公子荊、¶
公叔發、¶
公子朝曰：¶
「衛多君子，¶
未有患也。」
<pb:KR2a0001_tls_400-14a>¶

自衛如晉，¶
將舍於宿，¶
聞鍾聲，¶
曰：¶
「異哉！¶
吾聞之，¶
辯而不德，¶
必加於戮。¶
夫子獲罪於君以在此，¶
懼猶不足，¶
而又可以畔乎？¶
夫子之在此，¶
猶燕之巢于幕也。¶
君在殯而可以樂乎？」¶
遂去之。¶
文子聞之，¶
終身不聽琴瑟。
<pb:KR2a0001_tls_400-15a>¶

適晉，¶
說趙文子、¶
韓宣子、¶
魏獻子曰：¶
「晉國其萃於三家乎！」¶
將去，¶
謂叔向曰：¶
「吾子勉之！¶
君侈而多良，¶
大夫皆富，¶
政將在三家。¶
吾子直，¶
必思自免於難。」
<pb:KR2a0001_tls_400-16a>¶

季札之初使，¶
北過徐君。¶
徐君好季札劍，¶
口弗敢言。¶
季札心知之，¶
為使上國，¶
未獻。¶
還至徐，¶
徐君已死，¶
於是乃解其寶劍，¶
繫之徐君冢樹而去。¶
從者曰：¶
「徐君已死，¶
尚誰予乎？」¶
季子曰：¶
「不然。¶
始吾心已許之，¶
豈以死倍吾心哉！」
<pb:KR2a0001_tls_400-17a>¶

七年，¶
楚公子圍弒其王夾敖而代立，¶
是為靈王。¶
十年，¶
楚靈王會諸侯而以伐吳之朱方，¶
以誅齊慶封。¶
吳亦攻楚，¶
取三邑而去。¶
十一年，¶
楚伐吳，¶
至雩婁。¶
十二年，¶
楚復來伐，¶
次於乾谿，¶
楚師敗走。
<pb:KR2a0001_tls_400-18a>¶

十七年，¶
王餘祭卒，¶
弟餘眜立。¶
王餘眜二年，¶
楚公子棄疾弒其君靈王代立焉。
<pb:KR2a0001_tls_400-19a>¶

四年，¶
王餘眜卒，¶
欲授弟季札。¶
季札讓，¶
逃去。¶
於是吳人曰：¶
「先王有命，¶
兄卒弟代立，¶
必致季子。¶
季子今逃位，¶
則王餘眜後立。¶
今卒，¶
其子當代。」¶
乃立王餘眜之子僚為王。
<pb:KR2a0001_tls_400-20a>¶

王僚二年，¶
公子光伐楚，¶
敗而亡王舟。¶
光懼，¶
襲楚，¶
復得王舟而還。
<pb:KR2a0001_tls_400-21a>¶

五年，¶
楚之亡臣伍子胥來犇，¶
公子光客之。¶
公子光者，¶
王諸樊之子也。¶
常以為吾父兄弟四人，¶
當傳至季子。¶
季子即不受國，¶
光父先立。¶
即不傳季子，¶
光當立。¶
陰納賢士，¶
欲以襲王僚。
<pb:KR2a0001_tls_400-22a>¶

八年，¶
吳使公子光伐楚，¶
敗楚師，¶
迎楚故太子建母於居巢以歸。¶
因北伐，¶
敗陳、¶
蔡之師。¶
九年，¶
公子光伐楚，¶
拔居巢、¶
鍾離。¶
初，楚邊邑卑梁氏之處女與吳邊邑之女爭桑，¶
二女家怒相滅，¶
兩國邊邑長聞之，¶
怒而相攻，¶
滅吳之邊邑。¶
吳王怒，¶
故遂伐楚，¶
取兩都而去。
<pb:KR2a0001_tls_400-23a>¶

伍子胥之初犇吳，¶
說吳王僚以伐楚之利。¶
公子光曰：¶
「胥之父兄為僇於楚，¶
欲自報其仇耳。¶
未見其利。」¶
於是伍員知光有他志，¶
乃求勇士專諸，¶
見之光。¶
光喜，¶
乃客伍子胥。¶
子胥退而耕於野，¶
以待專諸之事。
<pb:KR2a0001_tls_400-24a>¶

十二年冬，¶
楚平王卒。¶
十三年春，¶
吳欲因楚喪而伐之，¶
使公子蓋餘、¶
燭庸以兵圍楚之六、¶
灊。使季札於晉，¶
以觀諸侯之變。¶
楚發兵絕吳兵後，¶
吳兵不得還。¶
於是吳公子光曰：¶
「此時不可失也。」¶
告專諸曰：¶
「不索何獲！¶
我真王嗣，¶
當立，¶
吾欲求之。¶
季子雖至，¶
不吾廢也。」¶
專諸曰：¶
「王僚可殺也。¶
母老子弱，¶
而兩公子將兵攻楚，¶
楚絕其路。¶
方今吳外困於楚，¶
而內空無骨鯁之臣，¶
是無柰我何。」¶
光曰：¶
「我身，¶
子之身也。」¶
四月丙子，¶
光伏甲士於窟室，¶
而謁王僚飲。¶
王僚使兵陳於道，¶
自王宮至光之家，¶
門階戶席，¶
皆王僚之親也，¶
人夾持鈹。¶
公子光詳為足疾，¶
入于窟室，¶
使專諸置匕首於炙魚之中以進食。¶
手匕首刺王僚，¶
鈹交於匈，¶
遂弒王僚。¶
公子光竟代立為王，¶
是為吳王闔廬。¶
闔廬乃以專諸子為卿。
<pb:KR2a0001_tls_400-25a>¶

季子至，¶
曰：¶
「苟先君無廢祀，¶
民人無廢主，¶
社稷有奉，¶
乃吾君也。¶
吾敢誰怨乎？¶
哀死事生，¶
以待天命。¶
非我生亂，¶
立者從之，¶
先人之道也。」¶
復命，¶
哭僚墓，¶
復位而待。¶
吳公子燭庸、¶
蓋餘二人將兵遇圍於楚者，¶
聞公子光弒王僚自立，¶
乃以其兵降楚，¶
楚封之於舒。
<pb:KR2a0001_tls_400-26a>¶

王闔廬元年，¶
舉伍子胥為行人而與謀國事。¶
楚誅伯州犂，¶
其孫伯嚭亡奔吳，¶
吳以為大夫。
<pb:KR2a0001_tls_400-27a>¶

三年，¶
吳王闔廬與子胥、¶
伯嚭將兵伐楚，¶
拔舒，¶
殺吳亡將二公子。¶
光謀欲入郢，¶
將軍孫武曰：¶
「民勞，¶
未可，¶
待之。」¶
四年，¶
伐楚，¶
取六與灊。¶
五年，¶
伐越，¶
敗之。¶
六年，¶
楚使子常囊瓦伐吳。¶
迎而擊之，¶
大敗楚軍於豫章，¶
取楚之居巢而還。
<pb:KR2a0001_tls_400-28a>¶

九年，¶
吳王闔廬請伍子胥、¶
孫武曰：¶
「始子之言郢未可入，¶
令果如何？」¶
二子對曰：¶
「楚將子常貪，¶
而唐、¶
蔡皆怨之。¶
王必欲大伐，¶
必得唐、¶
蔡乃可。」¶
闔廬從之，¶
悉興師，¶
與唐、¶
蔡西伐楚，¶
至於漢水。¶
楚亦發兵拒吳，¶
夾水陳。¶
吳王闔廬弟夫概欲戰，¶
闔廬弗許。¶
夫概曰：¶
「王已屬臣兵，¶
兵以利為上，¶
尚何待焉？」¶
遂以其部五千人襲冒楚，¶
楚兵大敗，¶
走。於是吳王遂縱兵追之。¶
比至郢，¶
五戰，¶
楚五敗。¶
楚昭王亡出郢，¶
奔鄖。¶
鄖公弟欲弒昭王，¶
昭王與鄖公犇隨。¶
而吳兵遂入郢。¶
子胥、¶
伯嚭鞭平王之尸以報父讎。
<pb:KR2a0001_tls_400-29a>¶

十年春，¶
越聞吳王之在郢，¶
國空，¶
乃伐吳。¶
吳使別兵擊越。¶
楚告急秦，¶
秦遣兵救楚擊吳，¶
吳師敗。¶
闔廬弟夫概見秦越交敗吳，¶
吳王留楚不去，¶
夫概亡歸吳而自立為吳王。¶
闔廬聞之，¶
乃引兵歸，¶
攻夫概。¶
夫概敗奔楚。¶
楚昭王乃得以九月復入郢，¶
而封夫概於堂谿，¶
為堂谿氏。¶
十一年，¶
吳王使太子夫差伐楚，¶
取番。¶
楚恐而去郢徙鄀。
<pb:KR2a0001_tls_400-30a>¶

十五年，¶
孔子相魯。
<pb:KR2a0001_tls_400-31a>¶

十九年夏，¶
吳伐越，¶
越王句踐迎擊之檇李。¶
越使死士挑戰，¶
三行造吳師，¶
呼，自剄。¶
吳師觀之，¶
越因伐吳，¶
敗之姑蘇，¶
傷吳王闔廬指，¶
軍卻七里。¶
吳王病傷而死。¶
闔廬使立太子夫差，¶
謂曰：¶
「爾而忘句踐殺汝父乎？」¶
對曰：¶
「不敢！」¶
三年，¶
乃報越。
<pb:KR2a0001_tls_400-32a>¶

王夫差元年，¶
以大夫伯嚭為太宰。¶
習戰射，¶
常以報越為志。¶
二年，¶
吳王悉精兵以伐越，¶
敗之夫椒，¶
報姑蘇也。¶
越王句踐乃以甲兵五千人棲於會稽，¶
使大夫種因吳太宰嚭而行成，¶
請委國為臣妾。¶
吳王將許之，¶
伍子胥諫曰：¶
「昔有過氏殺斟灌以伐斟尋，¶
滅夏后帝相。¶
帝相之妃后緡方娠，¶
逃於有仍而生少康。¶
少康為有仍牧正。¶
有過又欲殺少康，¶
少康奔有虞。¶
有虞思夏德，¶
於是妻之以二女而邑之於綸，¶
有田一成，¶
有眾一旅。¶
後遂收夏眾，¶
撫其官職。¶
使人誘之，¶
遂滅有過氏，¶
復禹之績，¶
祀夏配天，¶
不失舊物。¶
今吳不如有過之彊，¶
而句踐大於少康。¶
今不因此而滅之，¶
又將寬之，¶
不亦難乎！¶
且句踐為人能辛苦，¶
今不滅，¶
後必悔之。」¶
吳王不聽，¶
聽太宰嚭，¶
卒許越平，¶
與盟而罷兵去。
<pb:KR2a0001_tls_400-33a>¶

七年，¶
吳王夫差聞齊景公死而大臣爭寵，¶
新君弱，¶
乃興師北伐齊。¶
子胥諫曰：¶
「越王句踐食不重味，¶
衣不重采，¶
弔死問疾，¶
且欲有所用其眾。¶
此人不死，¶
必為吳患。¶
今越在腹心疾而王不先，¶
而務齊，¶
不亦謬乎！」¶
吳王不聽，¶
遂北伐齊，¶
敗齊師於艾陵。¶
至繒，¶
召魯哀公而徵百牢。¶
季康子使子貢以周禮說太宰嚭，¶
乃得止。¶
因留略地於齊魯之南。¶
九年，¶
為騶伐魯，¶
至，與魯盟乃去。¶
十年，¶
因伐齊而歸。¶
十一年，¶
復北伐齊。
<pb:KR2a0001_tls_400-34a>¶

越王句踐率其眾以朝吳，¶
厚獻遺之，¶
吳王喜。¶
唯子胥懼，¶
曰：¶
「是棄吳也。」¶
諫曰：¶
「越在腹心，¶
今得志於齊，¶
猶石田，¶
無所用。¶
且《盤庚之誥》有顛越勿遺，¶
商之以興。」¶
吳王不聽，¶
使子胥於齊，¶
子胥屬其子於齊鮑氏，¶
還報吳王。¶
吳王聞之，¶
大怒，¶
賜子胥屬鏤之劍以死。¶
將死，¶
曰：¶
「樹吾墓上以梓，¶
令可為器。¶
抉吾眼置之吳東門，¶
以觀越之滅吳也。」
<pb:KR2a0001_tls_400-35a>¶

齊鮑氏弒齊悼公。¶
吳王聞之，¶
哭於軍門外三日，¶
乃從海上攻齊。¶
齊人敗吳，¶
吳王乃引兵歸。
<pb:KR2a0001_tls_400-36a>¶

十三年，¶
吳召魯、¶
衛之君會於橐皋。
<pb:KR2a0001_tls_400-37a>¶

十四年春，¶
吳王北會諸侯於黃池，¶
欲霸中國以全周室。¶
六月丙子，¶
越王句踐伐吳。¶
乙酉，¶
越五千人與吳戰。¶
丙戌，¶
虜吳太子友。¶
丁亥。¶
入吳。¶
吳人告敗於王夫差，¶
夫差惡其聞也。¶
或泄其語，¶
吳王怒，¶
斬七人於幕下。¶
七月辛丑，¶
吳王與晉定公爭長。¶
吳王曰：¶
「於周室我為長。」¶
晉定公曰：¶
「於姬姓我為伯。」¶
趙鞅怒，¶
將伐吳，¶
乃長晉定公。¶
吳王已盟，¶
與晉別，¶
欲伐宋。¶
太宰嚭曰：¶
「可勝而不能居也。」¶
乃引兵歸國。¶
國亡太子，¶
內空，¶
王居外久，¶
士皆罷敝，¶
於是乃使厚幣以與越平。
<pb:KR2a0001_tls_400-38a>¶

十五年，¶
齊田常殺簡公。
<pb:KR2a0001_tls_400-39a>¶

十八年，¶
越益彊。¶
越王句踐率兵復伐敗吳師於笠澤。¶
楚滅陳。
<pb:KR2a0001_tls_400-40a>¶

二十年，¶
越王句踐復伐吳。¶
一二十一年，¶
遂圍吳。¶
二十三年十一月丁卯，¶
越敗吳。¶
越王句踐欲遷吳王夫差於甬東，¶
予百家居之。¶
吳王曰：¶
「孤老矣，¶
不能事君王也。¶
吾悔不用子胥之言，¶
自令陷此。」¶
遂自剄死。¶
越王滅吳，¶
誅太宰嚭，¶
以為不忠，¶
而歸。
<pb:KR2a0001_tls_400-41a>¶

太史公曰：¶
孔子言¶
「太伯可謂至德矣，¶
三以天下讓，¶
民無得而稱焉」。¶
余讀《春秋》古文，¶
乃知中國之虞與荊蠻句吳兄弟也。¶
延陵季子之仁心，¶
慕義無窮，¶
見微而知清濁。¶
嗚呼，¶
又何其閎覽博物君子也！
<pb:KR2a0001_tls_400-42a>¶

4.2《齊太公世家第二》
<pb:KR2a0001_tls_400-43a>¶

太公望呂尚者，¶
東海上人。¶
其先祖嘗為四嶽，¶
佐禹平水土甚有功。¶
虞夏之際封於呂，¶
或封於申，¶
姓姜氏。¶
夏商之時，¶
申、呂或封枝庶子孫，¶
或為庶人，¶
尚其後苗裔也。¶
本姓姜氏，¶
從其封姓，¶
故曰呂尚。
<pb:KR2a0001_tls_400-44a>¶

呂尚蓋嘗窮困，¶
年老矣，¶
以漁釣奸周西伯。¶
西伯將出獵，¶
卜之，¶
曰¶
「所獲非龍非螭，¶
非虎非羆，¶
所獲霸王之輔」。¶
於是周西伯獵，¶
果遇太公於渭之陽，¶
與語大說，¶
曰：¶
「自吾先君太公曰¶
『當有聖人適周，¶
周以興』。¶
子真是邪？¶
吾太公望子久矣。」¶
故號之曰¶
「太公望」，¶
載與俱歸，¶
立為師。
<pb:KR2a0001_tls_400-45a>¶

或曰，¶
太公博聞，¶
嘗事紂。¶
紂無道，¶
去之。¶
游說諸侯，¶
無所遇，¶
而卒西歸周西伯。¶
或曰，¶
呂尚處士，¶
隱海濱。¶
周西伯拘羑里，¶
散宜生、¶
閎夭素知而招呂尚。¶
呂尚亦曰¶
「吾聞西伯賢，¶
又善養老，¶
盍往焉」。¶
三人者為西伯求美女奇物，¶
獻之於紂，¶
以贖西伯。¶
西伯得以出，¶
反國。¶
言呂尚所以事周雖異，¶
然要之為文武師。
<pb:KR2a0001_tls_400-46a>¶

周西伯昌之脫羑里歸，¶
與呂尚陰謀修德以傾商政，¶
其事多兵權與奇計，¶
故後世之言兵及周之陰權皆宗太公為本謀。¶
周西伯政平，¶
及斷虞芮之訟，¶
而詩人稱西伯受命曰文王。¶
伐崇、¶
密須、¶
犬夷，¶
大作豐邑。¶
天下三分，¶
其二歸周者，¶
太公之謀計居多。
<pb:KR2a0001_tls_400-47a>¶

文王崩，¶
武王即位。¶
九年，¶
欲修文王業，¶
東伐以觀諸侯集否。¶
師行，¶
師尚父左杖黃鉞，¶
右把白旄以誓，¶
曰：¶
「蒼兕蒼兕，¶
總爾眾庶，¶
與爾舟楫，¶
後至者斬！」¶
遂至盟津。¶
諸侯不期而會者八百諸侯。¶
諸侯皆曰：¶
「紂可伐也。」¶
武王曰：¶
「未可。」¶
還師，¶
與太公作此《太誓》。
<pb:KR2a0001_tls_400-48a>¶

居二年，¶
紂殺王子比干，¶
囚箕子。¶
武王將伐紂，¶
卜龜兆，¶
不吉，¶
風雨暴至。¶
群公盡懼，¶
唯太公彊之勸武王，¶
武王於是遂行。¶
十一年正月甲子，¶
誓於牧野，¶
伐商紂。¶
紂師敗績。¶
紂反走，¶
登鹿臺，¶
遂追斬紂。¶
明日，¶
武王立于社，¶
群公奉明水，¶
衛康叔封布采席，¶
師尚父牽牲，¶
史佚策祝，¶
以告神討紂之罪。¶
散鹿臺之錢，¶
發鉅橋之粟，¶
以振貧民。¶
封比干墓，¶
釋箕子囚。¶
遷九鼎，¶
脩周政，¶
與天下更始。¶
師尚父謀居多。
<pb:KR2a0001_tls_400-49a>¶

於是武王已平商而王天下，¶
封師尚父於齊營丘。¶
東就國，¶
道宿行遲。¶
逆旅之人曰：¶
「吾聞時難得而易失。¶
客寢甚安，¶
殆非就國者也。」¶
太公聞之，¶
夜衣而行，¶
犂明至國。¶
萊侯來伐，¶
與之爭營丘。¶
營丘邊萊。¶
萊人，¶
夷也，¶
會紂之亂而周初定，¶
未能集遠方，¶
是以與太公爭國。
<pb:KR2a0001_tls_400-50a>¶

太公至國，¶
脩政，¶
因其俗，¶
簡其禮，¶
通商工之業，¶
便魚鹽之利，¶
而人民多歸齊，¶
齊為大國。¶
及周成王少時，¶
管蔡作亂，¶
淮夷畔周，¶
乃使召康公命太公曰：¶
「東至海，¶
西至河，¶
南至穆陵，¶
北至無棣，¶
五侯九伯，¶
實得征之。」¶
齊由此得征伐，¶
為大國。¶
都營丘。
<pb:KR2a0001_tls_400-51a>¶

蓋太公之卒百有餘年，¶
子丁公呂伋立。¶
丁公卒，¶
子乙公得立。¶
乙公卒，¶
子癸公慈母立。¶
癸公卒，¶
子哀公不辰立。
<pb:KR2a0001_tls_400-52a>¶

哀公時，¶
紀侯譖之周，¶
周烹哀公而立其弟靜，¶
是為胡公。¶
胡公徙都薄姑，¶
而當周夷王之時。
<pb:KR2a0001_tls_400-53a>¶

哀公之同母少弟山怨胡公，¶
乃與其黨率營丘人襲攻殺胡公而自立，¶
是為獻公。¶
獻公元年，¶
盡逐胡公子，¶
因徙薄姑都，¶
治臨菑。
<pb:KR2a0001_tls_400-54a>¶

九年，¶
獻公卒，¶
子武公壽立。¶
武公九年，¶
周厲王出奔，¶
居彘。¶
十年，¶
王室亂，¶
大臣行政，¶
號曰¶
「共和」。¶
二十四年，¶
周宣王初立。
<pb:KR2a0001_tls_400-55a>¶

二十六年，¶
武公卒，¶
子厲公無忌立。¶
厲公暴虐，¶
故胡公子復入齊，¶
齊人欲立之，¶
乃與攻殺厲公。¶
胡公子亦戰死。¶
齊人乃立厲公子赤為君，¶
是為文公，¶
而誅殺厲公者七十人。
<pb:KR2a0001_tls_400-56a>¶

文公十二年卒，¶
子成公脫立。¶
成公九年卒，¶
子莊公購立。
<pb:KR2a0001_tls_400-57a>¶

莊公二十四年，¶
犬戎殺幽王，¶
周東徙雒。¶
秦始列為諸侯。¶
五十六年，¶
晉弒其君昭侯。¶
六十四年，¶
莊公卒，¶
子釐公祿甫立。
<pb:KR2a0001_tls_400-58a>¶

釐公九年，¶
魯隱公初立。¶
十九年，¶
魯桓公弒其兄隱公而自立為君。
<pb:KR2a0001_tls_400-59a>¶

二十五年，¶
北戎伐齊。¶
鄭使太子忽來救齊，¶
齊欲妻之。¶
忽曰：¶
「鄭小齊大，¶
非我敵。」¶
遂辭之。
<pb:KR2a0001_tls_400-60a>¶

三十二年，¶
釐公同母弟夷仲年死。¶
其子曰公孫無知，¶
釐公愛之，¶
令其秩服奉養比太子。
<pb:KR2a0001_tls_400-61a>¶

三十三年，¶
釐公卒，¶
太子諸兒立，¶
是為襄公。
<pb:KR2a0001_tls_400-62a>¶

襄公元年，¶
始為太子時，¶
嘗與無知鬭，¶
及立，¶
絀無知秩服，¶
無知怨。
<pb:KR2a0001_tls_400-63a>¶

四年，¶
魯桓公與夫人如齊。¶
齊襄公故嘗私通魯夫人。¶
魯夫人者，¶
襄公女弟也，¶
自釐公時嫁為魯桓公婦，¶
及桓公來而襄公復通焉。¶
魯桓公知之，¶
怒夫人，¶
夫人以告齊襄公。¶
齊襄公與魯君飲，¶
醉之，¶
使力士彭生抱上魯君車，¶
因拉殺魯桓公，¶
桓公下車則死矣。¶
魯人以為讓，¶
而齊襄公殺彭生以謝魯。
<pb:KR2a0001_tls_400-64a>¶

八年，¶
伐紀，¶
紀遷去其邑。
<pb:KR2a0001_tls_400-65a>¶

十二年，¶
初，襄公使連稱、¶
管至父戍葵丘，¶
瓜時而往，¶
及瓜而代。¶
往戍一歲，¶
卒瓜時而公弗為發代。¶
或為請代，¶
公弗許。¶
故此二人怒，¶
因公孫無知謀作亂。¶
連稱有從妹在公宮，¶
無寵，¶
使之閒襄公，¶
曰¶
「事成以女為無知夫人」。¶
冬十二月，¶
襄公游姑棼，¶
遂獵沛丘。¶
見彘，¶
從者曰¶
「彭生」。¶
公怒，¶
射之，¶
彘人立而啼。¶
公懼，¶
墜車傷足，¶
失屨。¶
反而鞭主屨者茀三百。¶
茀出宮。¶
而無知、¶
連稱、¶
管至父等聞公傷，¶
乃遂率其眾襲宮。¶
逢主屨茀，¶
茀曰：¶
「且無入驚宮，¶
驚宮未易入也。」¶
無知弗信，¶
茀示之創，¶
乃信之。¶
待宮外，¶
令茀先入。¶
茀先入，¶
即匿襄公戶閒。¶
良久，¶
無知等恐，¶
遂入宮。¶
茀反與宮中及公之幸臣攻無知等，¶
不勝，¶
皆死。¶
無知入宮，¶
求公不得。¶
或見人足於戶閒，¶
發視，¶
乃襄公，¶
遂弒之，¶
而無知自立為齊君。
<pb:KR2a0001_tls_400-66a>¶

桓公元年春，¶
齊君無知游於雍林。¶
雍林人嘗有怨無知，¶
及其往游，¶
雍林人襲殺無知，¶
告齊大夫曰：¶
「無知弒襄公自立，¶
臣謹行誅。¶
唯大夫更立公子之當立者，¶
唯命是聽。」
<pb:KR2a0001_tls_400-67a>¶

初，¶
襄公之醉殺魯桓公，¶
通其夫人，¶
殺誅數不當，¶
淫於婦人，¶
數欺大臣，¶
群弟恐禍及，¶
故次弟糾奔魯。¶
其母魯女也。¶
管仲、¶
召忽傅之。¶
次弟小白奔莒，¶
鮑叔傅之。¶
小白母，¶
衛女也，¶
有寵於釐公。¶
小白自少好善大夫高傒。¶
及雍林人殺無知，¶
議立君，¶
高、國先陰召小白於莒。¶
魯聞無知死，¶
亦發兵送公子糾，¶
而使管仲別將兵遮莒道，¶
射中小白帶鉤。¶
小白詳死，¶
管仲使人馳報魯。¶
魯送糾者行益遲，¶
六日至齊，¶
則小白已入，¶
高傒立之，¶
是為桓公。
<pb:KR2a0001_tls_400-68a>¶

桓公之中鉤，¶
詳死以誤管仲，¶
已而載溫車中馳行，¶
亦有高、¶
國內應，¶
故得先入立，¶
發兵距魯。¶
秋，與魯戰于乾時，¶
魯兵敗走，¶
齊兵掩絕魯歸道。¶
齊遺魯書曰：¶
「子糾兄弟，¶
弗忍誅，¶
請魯自殺之。¶
召忽、¶
管仲讎也，¶
請得而甘心醢之。¶
不然，¶
將圍魯。」¶
魯人患之，¶
遂殺子糾于笙瀆。¶
召忽自殺，¶
管仲請囚。¶
桓公之立，¶
發兵攻魯，¶
心欲殺管仲。¶
鮑叔牙曰：¶
「臣幸得從君，¶
君竟以立。¶
君之尊，¶
臣無以增君。¶
君將治齊，¶
即高傒與叔牙足也。¶
君且欲霸王，¶
非管夷吾不可。¶
夷吾所居國國重，¶
不可失也。」¶
於是桓公從之。¶
乃詳為召管仲欲甘心，¶
實欲用之。¶
管仲知之，¶
故請往。¶
鮑叔牙迎受管仲，¶
及堂阜而脫桎梏，¶
齋祓而見桓公。¶
桓公厚禮以為大夫，¶
任政。
<pb:KR2a0001_tls_400-69a>¶

桓公既得管仲，¶
與鮑叔、¶
隰朋、¶
高傒修齊國政，¶
連五家之兵，¶
設輕重魚鹽之利，¶
以贍貧窮，¶
祿賢能，¶
齊人皆說。
<pb:KR2a0001_tls_400-70a>¶

二年，¶
伐滅郯，¶
郯子奔莒。¶
初，桓公亡時，¶
過郯，¶
郯無禮，¶
故伐之。
<pb:KR2a0001_tls_400-71a>¶

五年，¶
伐魯，¶
魯將師敗。¶
魯莊公請獻遂邑以平，¶
桓公許，¶
與魯會柯而盟。¶
魯將盟，¶
曹沬以匕首劫桓公於壇上，¶
曰：¶
「反魯之侵地！」¶
桓公許之。¶
已而曹沬去匕首，¶
北面就臣位。¶
桓公後悔，¶
欲無與魯地而殺曹沬。¶
管仲曰：¶
「夫劫許之而倍信殺之，¶
愈一小快耳，¶
而棄信於諸侯，¶
失天下之援，¶
不可。」¶
於是遂與曹沬三敗所亡地於魯。¶
諸侯聞之，¶
皆信齊而欲附焉。¶
七年，¶
諸侯會桓公於甄，¶
而桓公於是始霸焉。
<pb:KR2a0001_tls_400-72a>¶

十四年，¶
陳厲公子完，¶
號敬仲，¶
來奔齊。¶
齊桓公欲以為卿，¶
讓；於是以為工正。¶
田成子常之祖也。
<pb:KR2a0001_tls_400-73a>¶

二十三年，¶
山戎伐燕。¶
燕告急於齊。¶
齊桓公救燕，¶
遂伐山戎，¶
至于孤竹而還。¶
燕莊公遂送桓公入齊境。¶
桓公曰：¶
「非天子，¶
諸侯相送不出境，¶
吾不可以無禮於燕。」¶
於是分溝割燕君所至與燕，¶
命燕君復修召公之政，¶
納貢于周，¶
如成康之時。¶
諸侯聞之，¶
皆從齊。
<pb:KR2a0001_tls_400-74a>¶

二十七年，¶
魯湣公母曰哀姜，¶
桓公女弟也。¶
哀姜淫於魯公子慶父，¶
慶父弒湣公，¶
哀姜欲立慶父，¶
魯人更立釐公。¶
桓公召哀姜，¶
殺之。
<pb:KR2a0001_tls_400-75a>¶

二十八年，¶
衛文公有狄亂，¶
告急於齊。¶
齊率諸侯城楚丘而立衛君。
<pb:KR2a0001_tls_400-76a>¶

二十九年，¶
桓公與夫人蔡姬戲船中。¶
蔡姬習水，¶
蕩公，¶
公懼，¶
止之，¶
不止，¶
出船，¶
怒，歸蔡姬，¶
弗絕。¶
蔡亦怒，¶
嫁其女。¶
桓公聞而怒，¶
興師往伐。
<pb:KR2a0001_tls_400-77a>¶

三十年春，¶
齊桓公率諸侯伐蔡，¶
蔡潰。¶
遂伐楚。¶
楚成王興師問曰：¶
「何故涉吾地？」¶
管仲對曰：¶
「昔召康公命我先君太公曰：¶
『五侯九伯，¶
若實征之，¶
以夾輔周室。』¶
賜我先君履東至海，¶
西至河，¶
南至穆陵，¶
北至無棣。¶
楚貢包茅不入，¶
王祭不具，¶
是以來責。¶
昭王南征不復，¶
是以來問。」¶
楚王曰：¶
「貢之不入，¶
有之，¶
寡人罪也，¶
敢不共乎！¶
昭王之出不復，¶
君其問之水濱。」¶
齊師進次于陘。¶
夏，楚王使屈完將兵扞齊，¶
齊師退次召陵。¶
桓公矜屈完以其眾。¶
屈完曰：¶
「君以道則可；¶
若不，¶
則楚方城以為城，¶
江、漢以為溝，¶
君安能進乎？」¶
乃與屈完盟而去。¶
過陳，¶
陳袁濤塗詐齊，¶
令出東方，¶
覺。秋，¶
齊伐陳。¶
是歲，¶
晉殺太子申生。
<pb:KR2a0001_tls_400-78a>¶

三十五年夏，¶
會諸侯于葵丘。¶
周襄王使宰孔賜桓公文武胙、¶
彤弓矢、¶
大路，¶
命無拜。¶
桓公欲許之，¶
管仲曰¶
「不可」，¶
乃下拜受賜。¶
秋，復會諸侯於葵丘，¶
益有驕色。¶
周使宰孔會。¶
諸侯頗有叛者。¶
晉侯病，¶
後，遇宰孔。¶
宰孔曰：¶
「齊侯驕矣，¶
弟無行。」¶
從之。¶
是歲，¶
晉獻公卒，¶
里克殺奚齊、¶
卓子，¶
秦穆公以夫人入公子夷吾為晉君。¶
桓公於是討晉亂，¶
至高梁，¶
使隰朋立晉君，¶
還。
<pb:KR2a0001_tls_400-79a>¶

是時周室微，¶
唯齊、¶
楚、秦、¶
晉為彊。¶
晉初與會，¶
獻公死，¶
國內亂。¶
秦穆公辟遠，¶
不與中國會盟。¶
楚成王初收荊蠻有之，¶
夷狄自置。¶
唯獨齊為中國會盟，¶
而桓公能宣其德，¶
故諸侯賓會。¶
於是桓公稱曰：¶
「寡人南伐至召陵，¶
望熊山；¶
北伐山戎、¶
離枝、¶
孤竹；¶
西伐大夏，¶
涉流沙；¶
束馬懸車登太行，¶
至卑耳山而還。¶
諸侯莫違寡人。¶
寡人兵車之會三，¶
乘車之會六，¶
九合諸侯，¶
一匡天下。¶
昔三代受命，¶
有何以異於此乎？¶
吾欲封泰山，¶
禪梁父。」¶
管仲固諫，¶
不聽；¶
乃說桓公以遠方珍怪物至乃得封，¶
桓公乃止。
<pb:KR2a0001_tls_400-80a>¶

三十八年，¶
周襄王弟帶與戎、¶
翟合謀伐周，¶
齊使管仲平戎於周。¶
周欲以上卿禮管仲，¶
管仲頓首曰：¶
「臣陪臣，¶
安敢！」¶
三讓，¶
乃受下卿禮以見。¶
三十九年，¶
周襄王弟帶來奔齊。¶
齊使仲孫請王，¶
為帶謝。¶
襄王怒，¶
弗聽。
<pb:KR2a0001_tls_400-81a>¶

四十一年，¶
秦穆公虜晉惠公，¶
復歸之。¶
是歲，¶
管仲、¶
隰朋皆卒。¶
管仲病，¶
桓公問曰：¶
「群臣誰可相者？」¶
管仲曰：¶
「知臣莫如君。」¶
公曰：¶
「易牙如何？」¶
對曰：¶
「殺子以適君，¶
非人情，¶
不可。」¶
公曰：¶
「開方如何？」¶
對曰：¶
「倍親以適君，¶
非人情，¶
難近。」¶
公曰：¶
「豎刀如何？」¶
對曰：¶
「自宮以適君，¶
非人情，¶
難親。」¶
管仲死，¶
而桓公不用管仲言，¶
卒近用三子，¶
三子專權。
<pb:KR2a0001_tls_400-82a>¶

四十二年，¶
戎伐周，¶
周告急於齊，¶
齊令諸侯各發卒戍周。¶
是歲，¶
晉公子重耳來，¶
桓公妻之。
<pb:KR2a0001_tls_400-83a>¶

四十三年。¶
初，齊桓公之夫人三：¶
曰王姬、¶
徐姬、¶
蔡姬，¶
皆無子。¶
桓公好內，¶
多內寵，¶
如夫人者六人，¶
長衛姬，¶
生無詭；¶
少衛姬，¶
生惠公元；¶
鄭姬，¶
生孝公昭；¶
葛嬴，¶
生昭公潘；¶
密姬，¶
生懿公商人；¶
宋華子，¶
生公子雍。¶
桓公與管仲屬孝公於宋襄公，¶
以為太子。¶
雍巫有寵於衛共姬，¶
因宦者豎刀以厚獻於桓公，¶
亦有寵，¶
桓公許之立無詭。¶
管仲卒，¶
五公子皆求立。¶
各十月乙亥，¶
齊桓公卒。¶
易牙入，¶
與豎刀因內寵殺群吏，¶
而立公子無詭為君。¶
太子昭奔宋。
<pb:KR2a0001_tls_400-84a>¶

桓公病，¶
五公子各樹黨爭立。¶
及桓公卒，¶
遂相攻，¶
以故宮中空，¶
莫敢棺。¶
桓公尸在床上六十七日，¶
尸蟲出于戶。¶
十二月乙亥，¶
無詭立，¶
乃棺赴。¶
辛巳夜，¶
斂殯。
<pb:KR2a0001_tls_400-85a>¶

桓公十有餘子，¶
要其後立者五人；¶
無詭立三月死，¶
無謚；¶
次孝公；¶
次昭公；¶
次懿公；¶
次惠公。¶
孝公元年三月，¶
宋襄公率諸侯兵送齊太子昭而伐齊。¶
齊人恐，¶
殺其君無詭。¶
齊人將立太子昭，¶
四公子之徒攻太子，¶
太子走宋，¶
宋遂與齊人四公子戰。¶
五月，¶
宋敗齊四公子師而立太子昭，¶
是為齊孝公。¶
宋以桓公與管仲屬之太子，¶
故來征之。¶
以亂故，¶
八月乃葬齊桓公。
<pb:KR2a0001_tls_400-86a>¶

六年春，¶
齊伐宋，¶
以其不同盟于齊也。¶
夏，宋襄公卒。¶
七年，¶
晉文公立。
<pb:KR2a0001_tls_400-87a>¶

十年，¶
孝公卒，¶
孝公弟潘因衛公子開方殺孝公子而立潘，¶
是為昭公。¶
昭公，¶
桓公子也，¶
其母曰葛嬴。
<pb:KR2a0001_tls_400-88a>¶

昭公元年，¶
晉文公敗楚於城濮，¶
而會諸侯踐土，¶
朝周，¶
天子使晉稱伯。¶
六年，¶
翟侵齊。¶
晉文公卒。¶
秦兵敗於殽。¶
十二年，¶
秦穆公卒。
<pb:KR2a0001_tls_400-89a>¶

十九年五月，¶
昭公卒，¶
子舍立為齊君。¶
舍之母無寵於昭公，¶
國人莫畏。¶
昭公之弟商人以桓公死爭立而不得，¶
陰交賢士，¶
附愛百姓，¶
百姓說。¶
及昭公卒，¶
子舍立，¶
孤弱，¶
即與眾十月即墓上弒齊君舍，¶
而商人自立，¶
是為懿公。¶
懿公，¶
桓公子也，¶
其母曰密姬。
<pb:KR2a0001_tls_400-90a>¶

懿公四年春，¶
初，懿公為公子時，¶
與丙戎之父獵，¶
爭獲不勝，¶
及即位，¶
斷丙戎父足，¶
而使丙戎僕。¶
庸職之妻好，¶
公內之宮，¶
使庸職驂乘。¶
五月，¶
懿公游於申池，¶
二人浴，¶
戲。職曰：¶
「斷足子！」¶
戎曰：¶
「奪妻者！」¶
二人俱病此言，¶
乃怨。¶
謀與公游竹中，¶
二人弒懿公車上；¶
棄竹中而亡去。
<pb:KR2a0001_tls_400-91a>¶

懿公之立，¶
驕，民不附。¶
齊人廢其子而迎公子元於衛，¶
立之，¶
是為惠公。¶
惠公，¶
桓公子也。¶
其母衛女，¶
曰少衛姬，¶
避齊亂，¶
故在衛。
<pb:KR2a0001_tls_400-92a>¶

惠公二年，¶
長翟來，¶
王子城父攻殺之，¶
埋之於北門。¶
晉趙穿弒其君靈公。
<pb:KR2a0001_tls_400-93a>¶

十年，¶
惠公卒，¶
子頃公無野立。¶
初，崔杼有寵於惠公，¶
惠公卒，¶
高、國畏其偪也，¶
逐之，¶
崔杼奔衛。
<pb:KR2a0001_tls_400-94a>¶

頃公元年，¶
楚莊王彊，¶
伐陳；¶
二年，¶
圍鄭，¶
鄭伯降，¶
已復國鄭伯。
<pb:KR2a0001_tls_400-95a>¶

六年春，¶
晉使郤克於齊，¶
齊使夫人帷中而觀之。¶
郤克上，¶
夫人笑之。¶
郤克曰：¶
「不是報，¶
不復涉河！」¶
歸，請伐齊，¶
晉侯弗許。¶
齊使至晉，¶
郤克執齊使者四人河內，¶
殺之。¶
八年，¶
晉伐齊，¶
齊以公子彊質晉，¶
晉兵去。¶
十年春，¶
齊伐魯、¶
衛。魯、¶
衛大夫如晉請師，¶
皆因郤克。¶
晉使郤克以車八百乘為中軍將，¶
士燮將上軍，¶
欒書將下軍，¶
以救魯、¶
衛，伐齊。¶
六月壬申，¶
與齊侯兵合靡笄下。¶
癸酉，¶
陳于鞌。¶
逄丑父為齊頃公右。¶
頃公曰：¶
「馳之，¶
破晉軍會食。」¶
射傷郤克，¶
流血至履。¶
克欲還入壁，¶
其御曰：¶
「我始入，¶
再傷，¶
不敢言疾，¶
恐懼士卒，¶
願子忍之。」¶
遂復戰。¶
戰，齊急，¶
丑父恐齊侯得，¶
乃易處，¶
頃公為右，¶
車絓於木而止。¶
晉小將韓厥伏齊侯車前，¶
曰¶
「寡君使臣救魯、¶
衛」，¶
戲之。¶
丑父使頃公下取飲，¶
因得亡，¶
脫去，¶
入其軍。¶
晉郤克欲殺丑父。¶
丑父曰：¶
「代君死而見僇，¶
後人臣無忠其君者矣。」¶
克舍之，¶
丑父遂得亡歸齊。¶
於是晉軍追齊至馬陵。¶
齊侯請以寶器謝，¶
不聽；¶
必得笑克者蕭桐叔子，¶
令齊東畝。¶
對曰：¶
「叔子，¶
齊君母。¶
齊君母亦猶晉君母，¶
子安置之？¶
且子以義伐而以暴為後，¶
其可乎？」¶
於是乃許，¶
令反魯、¶
衛之侵地。
<pb:KR2a0001_tls_400-96a>¶

十一年，¶
晉初置六卿，¶
賞鞌之功。¶
齊頃公朝晉，¶
欲尊王晉景公，¶
晉景公不敢受，¶
乃歸。¶
歸而頃公弛苑囿，¶
薄賦斂，¶
振孤問疾，¶
虛積聚以救民，¶
民亦大說。¶
厚禮諸侯。¶
竟頃公卒，¶
百姓附，¶
諸侯不犯。
<pb:KR2a0001_tls_400-97a>¶

十七年，¶
頃公卒，¶
子靈公環立。
<pb:KR2a0001_tls_400-98a>¶

靈公九年，¶
晉欒書弒其君厲公。¶
十年，¶
晉悼公伐齊，¶
齊令公子光質晉。¶
十九年，¶
立子光為太子，¶
高厚傅之，¶
令會諸侯盟於鍾離。¶
二十七年，¶
晉使中行獻子伐齊。¶
齊師敗，¶
靈公走入臨菑。¶
晏嬰止靈公，¶
靈公弗從。¶
曰：¶
「君亦無勇矣！」¶
晉兵遂圍臨菑，¶
臨菑城守不敢出，¶
晉焚郭中而去。
<pb:KR2a0001_tls_400-99a>¶

二十八年，¶
初，靈公取魯女，¶
生子光，¶
以為太子。¶
仲姬，¶
戎姬。¶
戎姬嬖，¶
仲姬生子牙，¶
屬之戎姬。¶
戎姬請以為太子，¶
公許之。¶
仲姬曰：¶
「不可。¶
光之立，¶
列於諸侯矣，¶
今無故廢之，¶
君必悔之。」¶
公曰：¶
「在我耳。」¶
遂東太子光，¶
使高厚傅牙為太子。¶
靈公疾，¶
崔杼迎故太子光而立之，¶
是為莊公。¶
莊公殺戎姬。¶
五月壬辰，¶
靈公卒，¶
莊公即位，¶
執太子牙於句竇之丘，¶
殺之。¶
八月，¶
崔杼殺高厚。¶
晉聞齊亂，¶
伐齊，¶
至高唐。
<pb:KR2a0001_tls_400-100a>¶

莊公三年，¶
晉大夫欒盈奔齊，¶
莊公厚客待之。¶
晏嬰、¶
田文子諫，¶
公弗聽。¶
四年，¶
齊莊公使欒盈閒入晉曲沃為內應，¶
以兵隨之，¶
上太行，¶
入孟門。¶
欒盈敗，¶
齊兵還，¶
取朝歌。
<pb:KR2a0001_tls_400-101a>¶

六年，¶
初，棠公妻好，¶
棠公死，¶
崔杼取之。¶
莊公通之，¶
數如崔氏，¶
以崔杼之冠賜人。¶
侍者曰：¶
「不可。」¶
崔杼怒，¶
因其伐晉，¶
欲與晉合謀襲齊而不得閒。¶
莊公嘗笞宦者賈舉，¶
賈舉復侍，¶
為崔杼閒公以報怨。¶
五月，¶
莒子朝齊，¶
齊以甲戌饗之。¶
崔杼稱病不視事。¶
乙亥，¶
公問崔杼病，¶
遂從崔杼妻。¶
崔杼妻入室，¶
與崔杼自閉戶不出，¶
公擁柱而歌。¶
宦者賈舉遮公從官而入，¶
閉門，¶
崔杼之徒持兵從中起。¶
公登臺而請解，¶
不許；¶
請盟，¶
不許；¶
請自殺於廟，¶
不許。¶
皆曰：¶
「君之臣杼疾病，¶
不能聽命。¶
近於公宮。¶
陪臣爭趣有淫者，¶
不知二命。」¶
公踰牆，¶
射中公股，¶
公反墜，¶
遂弒之。¶
晏嬰立崔杼門外，¶
曰：¶
「君為社稷死則死之，¶
為社稷亡則亡之。¶
若為己死己亡，¶
非其私暱，¶
誰敢任之！」¶
門開而入，¶
枕公尸而哭，¶
三踊而出。¶
人謂崔杼：¶
「必殺之。」¶
崔杼曰：¶
「民之望也，¶
舍之得民。」
<pb:KR2a0001_tls_400-102a>¶

丁丑，¶
崔杼立莊公異母弟杵臼，¶
是為景公。¶
景公母，¶
魯叔孫宣伯女也。¶
景公立，¶
以崔杼為右相，¶
慶封為左相。¶
二相恐亂起，¶
乃與國人盟曰：¶
「不與崔慶者死！」¶
晏子仰天曰：¶
「嬰所不唯忠於君利社稷者是從！」¶
不肯盟。¶
慶封欲殺晏子，¶
崔杼曰：¶
「忠臣也，¶
舍之。」¶
齊太史書曰¶
「進杼弒莊公」，¶
崔杼殺之。¶
其弟復書，¶
崔杼復殺之。¶
少弟復書，¶
崔杼乃舍之。
<pb:KR2a0001_tls_400-103a>¶

景公元年，¶
初，崔杼生子成及彊，¶
其母死，¶
取東郭女，¶
生明。¶
東郭女使其前夫子無咎與其弟偃相崔氏。¶
成有罪，¶
二相急治之，¶
立明為太子。¶
成請老於崔，¶
崔杼許之，¶
二相弗聽，¶
曰：¶
「崔，¶
宗邑，¶
不可。」¶
成、彊怒，¶
告慶封。¶
慶封與崔杼有郤，¶
欲其敗也。¶
成、彊殺無咎、¶
偃於崔杼家，¶
家皆奔亡。¶
崔杼怒，¶
無人，¶
使一宦者御，¶
見慶封。¶
慶封曰：¶
「請為子誅之。」¶
使崔杼仇盧蒲嫳攻崔氏，¶
殺成、¶
彊，盡滅崔氏，¶
崔杼婦自殺。¶
崔杼毋歸，¶
亦自殺。¶
慶封為相國，¶
專權。
<pb:KR2a0001_tls_400-104a>¶

三年十月，¶
慶封出獵。¶
初，慶封已殺崔杼，¶
益驕，¶
嗜酒好獵，¶
不聽政令。¶
慶舍用政，¶
已有內郤。¶
田文子謂桓子曰：¶
「亂將作。」¶
田、鮑、¶
高、欒氏相與謀慶氏。¶
慶舍發甲圍慶封宮，¶
四家徒共擊破之。¶
慶封還，¶
不得入，¶
奔魯。¶
齊人讓魯，¶
封奔吳。¶
吳與之朱方，¶
聚其族而居之，¶
富於在齊。¶
其秋，¶
齊人徙葬莊公，¶
僇崔杼尸於市以說眾。
<pb:KR2a0001_tls_400-105a>¶

九年，¶
景公使晏嬰之晉，¶
與叔向私語曰：¶
「齊政卒歸田氏。¶
田氏雖無大德，¶
以公權私，¶
有德於民，¶
民愛之。」¶
十二年，¶
景公如晉，¶
見平公，¶
欲與伐燕。¶
十八年，¶
公復如晉，¶
見昭公。¶
二十六年，¶
獵魯郊，¶
因入魯，¶
與晏嬰俱問魯禮。¶
三十一年，¶
魯昭公辟季氏難，¶
奔齊。¶
齊欲以千社封之，¶
子家止昭公，¶
昭公乃請齊伐魯，¶
取鄆以居昭公。
<pb:KR2a0001_tls_400-106a>¶

三十二年，¶
彗星見。¶
景公坐柏寢，¶
嘆曰：¶
「堂堂！¶
誰有此乎？」¶
群臣皆泣，¶
晏子笑，¶
公怒。¶
晏子曰：¶
「臣笑群臣諛甚。」¶
景公曰：¶
「彗星出東北，¶
當齊分野，¶
寡人以為憂。」¶
晏子曰：¶
「君高臺深池，¶
賦斂如弗得，¶
刑罰恐弗勝，¶
茀星將出，¶
彗星何懼乎？」¶
公曰：¶
「可禳否？」¶
晏子曰：¶
「使神可祝而來，¶
亦可禳而去也。¶
百姓苦怨以萬數，¶
而君令一人禳之，¶
安能勝眾口乎？」¶
是時景公好治宮室，¶
聚狗馬，¶
奢侈，¶
厚賦重刑，¶
故晏子以此諫之。
<pb:KR2a0001_tls_400-107a>¶

四十二年，¶
吳王闔閭伐楚，¶
入郢。
<pb:KR2a0001_tls_400-108a>¶

四十七年，¶
魯陽虎攻其君，¶
不勝，¶
奔齊，¶
請齊伐魯。¶
鮑子諫景公，¶
乃囚陽虎。¶
陽虎得亡，¶
奔晉。
<pb:KR2a0001_tls_400-109a>¶

四十八年，¶
與魯定公好會夾谷。¶
犂鉏曰：¶
「孔丘知禮而怯，¶
請令萊人為樂，¶
因執魯君，¶
可得志。」¶
景公害孔丘相魯，¶
懼其霸，¶
故從犂鉏之計。¶
方會，¶
進萊樂，¶
孔子歷階上，¶
使有司執萊人斬之，¶
以禮讓景公。¶
景公慚，¶
乃歸魯侵地以謝，¶
而罷去。¶
是歲，¶
晏嬰卒。
<pb:KR2a0001_tls_400-110a>¶

五十五年，¶
范、中行反其君於晉，¶
晉攻之急，¶
來請粟。¶
田乞欲為亂，¶
樹黨於逆臣，¶
說景公曰：¶
「范、¶
中行數有德於齊，¶
不可不救。」¶
乃使乞救而輸之粟。
<pb:KR2a0001_tls_400-111a>¶

五十八年夏，¶
景公夫人燕姬適子死。¶
景公寵妾芮姬生子荼，¶
荼少，¶
其母賤，¶
無行，¶
諸大夫恐其為嗣，¶
乃言願擇諸子長賢者為太子。¶
景公老，¶
惡言嗣事，¶
又愛荼母，¶
欲立之，¶
憚發之口，¶
乃謂諸大夫曰：¶
「為樂耳，¶
國何患無君乎？」¶
秋，景公病，¶
命國惠子、¶
高昭子立少子荼為太子，¶
逐群公子，¶
遷之萊。¶
景公卒，¶
太子荼立，¶
是為晏孺子。¶
冬，未葬，¶
而群公子畏誅，¶
皆出亡。¶
荼諸異母兄公子壽、¶
駒、黔奔衛，¶
公子駔、¶
陽生奔魯。¶
萊人歌之曰：¶
「景公死乎弗與埋，¶
三軍事乎弗與謀，¶
師乎師乎，¶
胡黨之乎？」
<pb:KR2a0001_tls_400-112a>¶

晏孺子元年春，¶
田乞偽事高、¶
國者，¶
每朝，¶
乞驂乘，¶
言曰：¶
「子得君，¶
大夫皆自危，¶
欲謀作亂。」¶
又謂諸大夫曰：¶
「高昭子可畏，¶
及未發，¶
先之。」¶
大夫從之。¶
六月，¶
田乞、¶
鮑牧乃與大夫以兵入公宮，¶
攻高昭子。¶
昭子聞之，¶
與國惠子救公。¶
公師敗，¶
田乞之徒追之，¶
國惠子奔莒，¶
遂反殺高昭子。¶
晏圉奔魯。¶
八月，¶
齊秉意茲。¶
田乞敗二相，¶
乃使人之魯召公子陽生。¶
陽生至齊，¶
私匿田乞家。¶
十月戊子，¶
田乞請諸大夫曰：¶
「常之母有魚菽之祭，¶
幸來會飲。」¶
會飲，¶
田乞盛陽生橐中，¶
置坐中央，¶
發橐出陽生，¶
曰：¶
「此乃齊君矣！」¶
大夫皆伏謁。¶
將與大夫盟而立之，¶
鮑牧醉，¶
乞誣大夫曰：¶
「吾與鮑牧謀共立陽生。」¶
鮑牧怒曰：¶
「子忘景公之命乎？」¶
諸大夫相視欲悔，¶
陽生前，¶
頓首曰：¶
「可則立之，¶
否則已。」¶
鮑牧恐禍起，¶
乃復曰：¶
「皆景公子也，¶
何為不可！」¶
乃與盟，¶
立陽生，¶
是為悼公。¶
悼公入宮，¶
使人遷晏孺子於駘，¶
殺之幕下，¶
而逐孺子母芮子。¶
芮子故賤而孺子少，¶
故無權，¶
國人輕之。
<pb:KR2a0001_tls_400-113a>¶

悼公元年，¶
齊伐魯，¶
取讙、¶
闡。初，¶
陽生亡在魯，¶
季康子以其妹妻之。¶
及歸即位，¶
使迎之。¶
季姬與季魴侯通，¶
言其情，¶
魯弗敢與，¶
故齊伐魯，¶
竟迎季姬。¶
季姬嬖，¶
齊復歸魯侵地。
<pb:KR2a0001_tls_400-114a>¶

鮑子與悼公有郤，¶
不善。¶
四年，¶
吳、魯伐齊南方。¶
鮑子弒悼公，¶
赴于吳。¶
吳王夫差哭於軍門外三日，¶
將從海入討齊。¶
齊人敗之，¶
吳師乃去。¶
晉趙鞅伐齊，¶
至賴而去。¶
齊人共立悼公子壬，¶
是為簡公。
<pb:KR2a0001_tls_400-115a>¶

簡公四年春，¶
初，簡公與父陽生俱在魯也，¶
監止有寵焉。¶
及即位，¶
使為攻。¶
田成子憚之，¶
驟顧於朝。¶
御鞅言簡公曰：¶
「田、¶
監不可並也，¶
君其擇焉。」¶
弗聽。¶
子我夕，¶
田逆殺人，¶
逢之，¶
遂捕以入。¶
田氏方睦，¶
使囚病而遺守囚者酒，¶
醉而殺守者，¶
得亡。¶
子我盟諸田於陳宗。¶
初，田豹欲為子我臣，¶
使公孫言豹，¶
豹有喪而止。¶
後卒以為臣，¶
幸於子我。¶
子我謂曰：¶
「吾盡逐田氏而立女，¶
可乎？」¶
對曰：¶
「我遠田氏矣。¶
且其違者不過數人，¶
何盡逐焉！」¶
遂告田氏。¶
子行曰：¶
「彼得君，¶
弗先，¶
必禍子。」¶
子行舍於公宮。
<pb:KR2a0001_tls_400-116a>¶

夏五月壬申，¶
成子兄弟四乘如公。¶
子我在幄，¶
出迎之，¶
遂入，¶
閉門。¶
宦者禦之，¶
子行殺宦者。¶
公與婦人飲酒於檀臺，¶
成子遷諸寢。¶
公執戈將擊之，¶
太史子餘曰：¶
「非不利也，¶
將除害也。」¶
成子出舍于庫，¶
聞公猶怒，¶
將出，¶
曰：¶
「何所無君！」¶
子行拔劍曰：¶
「需，¶
事之賊也。¶
誰非田宗？¶
所不殺子者有如田宗。」¶
乃止。¶
子我歸，¶
屬徒攻闈與大門，¶
皆弗勝，¶
乃出。¶
田氏追之。¶
豐丘人執子我以告，¶
殺之郭關。¶
成子將殺大陸子方，¶
田逆請而免之。¶
以公命取車於道，¶
出雍門。¶
田豹與之車，¶
弗受，¶
曰：¶
「逆為余請，¶
豹與余車，¶
余有私焉。¶
事子我而有私於其讎，¶
何以見魯、¶
衛之士？」
<pb:KR2a0001_tls_400-117a>¶

庚辰，¶
田常執簡公于俆州。¶
公曰：¶
「余蚤從御鞅言，¶
不及此。」¶
甲午，¶
田常弒簡公于俆州。¶
田常乃立簡公弟驁，¶
是為平公。¶
平公即位，¶
田常相之，¶
專齊之政，¶
割齊安平以東為田氏封邑。
<pb:KR2a0001_tls_400-118a>¶

平公八年，¶
越滅吳。¶
二十五年卒，¶
子宣公積立。
<pb:KR2a0001_tls_400-119a>¶

宣公五十一年卒，¶
子康公貸立。¶
田會反廩丘。
<pb:KR2a0001_tls_400-120a>¶

康公二年，¶
韓、魏、¶
趙始列為諸侯。¶
十九年，¶
田常曾孫田和始為諸侯，¶
遷康公海濱。
<pb:KR2a0001_tls_400-121a>¶

二十六年，¶
康公卒，¶
呂氏遂絕其祀。¶
田氏卒有齊國，¶
為齊威王，¶
彊於天下。
<pb:KR2a0001_tls_400-122a>¶

太史公曰：¶
吾適齊，¶
自泰山屬之琅邪，¶
北被于海，¶
膏壤二千里，¶
其民闊達多匿知，¶
其天性也。¶
以太公之聖，¶
建國本，¶
桓公之盛，¶
修善政，¶
以為諸侯會盟，¶
稱伯，¶
不亦宜乎？¶
洋洋哉，¶
固大國之風也！
<pb:KR2a0001_tls_400-123a>¶

4.3《魯周公世家第三》
<pb:KR2a0001_tls_400-124a>¶

周公旦者，¶
周武王弟也。¶
自文王在時，¶
旦為子孝，¶
篤仁，¶
異於群子。¶
及武王即位，¶
旦常輔翼武王，¶
用事居多。¶
武王九年，¶
東伐至盟津，¶
周公輔行。¶
十一年，¶
伐紂，¶
至牧野，¶
周公佐武王，¶
作《牧誓》。¶
破殷，¶
入商宮。¶
已殺紂，¶
周公把大鉞，¶
召公把小鉞，¶
以夾武王，¶
釁社，¶
告紂之罪于天，¶
及殷民。¶
釋箕子之囚。¶
封紂子武庚祿父，¶
使管叔、¶
蔡叔傅之，¶
以續殷祀。¶
徧封功臣同姓戚者。¶
封周公旦於少昊之虛曲阜，¶
是為魯公。¶
周公不就封，¶
留佐武王。
<pb:KR2a0001_tls_400-125a>¶

武王克殷二年，¶
天下未集，¶
武王有疾，¶
不豫，¶
群臣懼，¶
太公、¶
召公乃繆卜。¶
周公曰：¶
「未可以戚我先王。」¶
周公於是乃自以為質，¶
設三壇，¶
周公北面立，¶
戴璧秉圭，¶
告于太王、¶
王季、¶
文王。¶
史策祝曰：¶
「惟爾元孫王發，¶
勤勞阻疾。¶
若爾三王是有負子之責於天，¶
以旦代王發之身。¶
旦巧能，¶
多材多蓺，¶
能事鬼神。¶
乃王發不如旦多材多蓺，¶
不能事鬼神。¶
乃命于帝庭，¶
敷佑四方，¶
用能定汝子孫于下地，¶
四方之民罔不敬畏。¶
無墜天之降葆命，¶
我先王亦永有所依歸。¶
今我其即命於元龜，¶
爾之許我，¶
我以其璧與圭歸，¶
以俟爾命。¶
爾不許我，¶
我乃屏璧與圭。」¶
周公已令史策告太王、¶
王季、¶
文王，¶
欲代武王發，¶
於是乃即三王而卜。¶
卜人皆曰吉，¶
發書視之，¶
信吉。¶
周公喜，¶
開籥，¶
乃見書遇吉。¶
周公入賀武王曰：¶
「王其無害。¶
旦新受命三王，¶
維長終是圖。¶
茲道能念予一人。」¶
周公藏其策金縢匱中，¶
誡守者勿敢言。¶
明日，¶
武王有瘳。
<pb:KR2a0001_tls_400-126a>¶

其後武王既崩，¶
成王少，¶
在強葆之中。¶
周公恐天下聞武王崩而畔，¶
周公乃踐阼代成王攝行政當國。¶
管叔及其群弟流言於國曰：¶
「周公將不利於成王。」¶
周公乃告太公望、¶
召公奭曰：¶
「我之所以弗辟而攝行政者，¶
恐天下畔周，¶
無以告我先王太王、¶
王季、¶
文王。¶
三王之憂勞天下久矣，¶
於今而后成。¶
武王蚤終，¶
成王少，¶
將以成周，¶
我所以為之若此。」¶
於是卒相成王，¶
而使其子伯禽代就封於魯。¶
周公戒伯禽曰：¶
「我文王之子，¶
武王之弟，¶
成王之叔父，¶
我於天下亦不賤矣。¶
然我一沐三捉髮，¶
一飯三吐哺，¶
起以待士，¶
猶恐失天下之賢人。¶
子之魯，¶
慎無以國驕人。」
<pb:KR2a0001_tls_400-127a>¶

管、¶
蔡、武庚等果率淮夷而反。¶
周公乃奉成王命，¶
興師東伐，¶
作《大誥》。¶
遂誅管叔，¶
殺武庚，¶
放蔡叔。¶
收殷餘民，¶
以封康叔於衛，¶
封微子於宋，¶
以奉殷祀。¶
寧淮夷東土，¶
二年而畢定。¶
諸侯咸服宗周。
<pb:KR2a0001_tls_400-128a>¶

天降祉福，¶
唐叔得禾，¶
異母同穎，¶
獻之成王，¶
成王命唐叔以餽周公於東土，¶
作《餽禾》。¶
周公既受命禾，¶
嘉天子命，¶
作《嘉禾》。¶
東土以集，¶
周公歸報成王，¶
乃為詩貽王，¶
命之曰《鴟鴞》。¶
王亦未敢訓周公。
<pb:KR2a0001_tls_400-129a>¶

成王七年二月乙未，¶
王朝步自周，¶
至豐，¶
使太保召公先之雒相土。¶
其三月，¶
周公往營成周雒邑，¶
卜居焉，¶
曰吉，¶
遂國之。
<pb:KR2a0001_tls_400-130a>¶

成王長，¶
能聽政。¶
於是周公乃還政於成王，¶
成王臨朝。¶
周公之代成王治，¶
南面倍依以朝諸侯。¶
及七年後，¶
還政成王，¶
北面就臣位，¶
匑匑如畏然。
<pb:KR2a0001_tls_400-131a>¶

初，¶
成王少時，¶
病，周公乃自揃其蚤沈之河，¶
以祝於神曰：¶
「王少未有識，¶
奸神命者乃旦也。」¶
亦藏其策於府。¶
成王病有瘳。¶
及成王用事，¶
人或譖周公，¶
周公奔楚。¶
成王發府，¶
見周公禱書，¶
乃泣，¶
反周公。
<pb:KR2a0001_tls_400-132a>¶

周公歸，¶
恐成王壯，¶
治有所淫佚，¶
乃作《多士》，¶
作《毋逸》。¶
《毋逸》稱：¶
「為人父母，¶
為業至長久，¶
子孫驕奢忘之，¶
以亡其家，¶
為人子可不慎乎！¶
故昔在殷王中宗，¶
嚴恭敬畏天命，¶
自度治民，¶
震懼不敢荒寧，¶
故中宗饗國七十五年。¶
其在高宗，¶
久勞于外，¶
為與小人，¶
作其即位，¶
乃有亮闇，¶
三年不言，¶
言乃讙，¶
不敢荒寧，¶
密靖殷國，¶
至于小大無怨，¶
故高宗饗國五十五年。¶
其在祖甲，¶
不義惟王，¶
久為小人于外，¶
知小人之依，¶
能保施小民，¶
不侮鰥寡，¶
故祖甲饗國三十三年。」¶
《多士》稱曰：¶
「自湯至于帝乙，¶
無不率祀明德，¶
帝無不配天者。¶
在今後嗣王紂，¶
誕淫厥佚，¶
不顧天及民之從也。¶
其民皆可誅。」¶
「文王日中昃不暇食，¶
饗國五十年。」¶
作此以誡成王。
<pb:KR2a0001_tls_400-133a>¶

成王在豐，¶
天下已安，¶
周之官政未次序，¶
於是周公作《周官》，¶
官別其宜。¶
作《立政》，¶
以便百姓。¶
百姓說。
<pb:KR2a0001_tls_400-134a>¶

周公在豐，¶
病，將沒，¶
曰：¶
「必葬我成周，¶
以明吾不敢離成王。」¶
周公既卒，¶
成王亦讓，¶
葬周公於畢，¶
從文王，¶
以明予小子不敢臣周公也。
<pb:KR2a0001_tls_400-135a>¶

周公卒後，¶
秋未穫，¶
暴風雷，¶
禾盡偃，¶
大木盡拔。¶
周國大恐。¶
成王與大夫朝服以開金縢書，¶
王乃得周公所自以為功代武王之說。¶
二公及王乃問史百執事，¶
史百執事曰：¶
「信有，¶
昔周公命我勿敢言。」¶
成王執書以泣，¶
曰：¶
「自今後其無繆卜乎！¶
昔周公勤勞王家，¶
惟予幼人弗及知。¶
今天動威以彰周公之德，¶
惟朕小子其迎，¶
我國家禮亦宜之。」¶
王出郊，¶
天乃雨，¶
反風，¶
禾盡起。¶
二公命國人，¶
凡大木所偃，¶
盡起而築之。¶
歲則大孰。¶
於是成王乃命魯得郊祭文王。¶
魯有天子禮樂者，¶
以襃周公之德也。
<pb:KR2a0001_tls_400-136a>¶

周公卒，¶
子伯禽固已前受封，¶
是為魯公。¶
魯公伯禽之初受封之魯，¶
三年而後報政周公。¶
周公曰：¶
「何遲也？」¶
伯禽曰：¶
「變其俗，¶
革其禮，¶
喪三年然後除之，¶
故遲。」¶
太公亦封於齊，¶
五月而報政周公。¶
周公曰：¶
「何疾也？」¶
曰：¶
「吾簡其君臣禮，¶
從其俗為也。」¶
及後聞伯禽報政遲，¶
乃歎曰：¶
「嗚呼，¶
魯後世其北面事齊矣！¶
夫政不簡不易，¶
民不有近；¶
平易近民，¶
民必歸之。」
<pb:KR2a0001_tls_400-137a>¶

伯禽即位之後，¶
有管、¶
蔡等反也，¶
淮夷、¶
徐戎亦並興反。¶
於是伯禽率師伐之於肸，¶
作《肸誓》，¶
曰：¶
「陳爾甲冑，¶
無敢不善。¶
無敢傷牿。¶
馬牛其風，¶
臣妾逋逃，¶
勿敢越逐，¶
敬復之。¶
無敢寇攘，¶
踰牆垣。¶
魯人三郊三隧，¶
歭爾芻茭、¶
糗糧、¶
楨榦，¶
無敢不逮。¶
我甲戌築而征徐戎，¶
無敢不及，¶
有大刑。」¶
作此《肸誓》，¶
遂平徐戎，¶
定魯。
<pb:KR2a0001_tls_400-138a>¶

魯公伯禽卒，¶
子考公酋立。¶
考公四年卒，¶
立弟熙，¶
是謂煬公。¶
煬公築茅闕門。¶
六年卒，¶
子幽公宰立。¶
幽公十四年，¶
幽公弟㵒殺幽公而自立，¶
是為魏公。¶
魏公五十年卒，¶
子厲公擢立。¶
厲公三十七年卒，¶
魯人立其弟具，¶
是為獻公。¶
獻公三十二年卒，¶
子真公濞立。
<pb:KR2a0001_tls_400-139a>¶

真公十四年，¶
周厲王無道，¶
出奔彘，¶
共和行政。¶
二十九年，¶
周宣王即位。
<pb:KR2a0001_tls_400-140a>¶

三十年，¶
真公卒，¶
弟敖立，¶
是為武公。
<pb:KR2a0001_tls_400-141a>¶

武公九年春，¶
武公與長子括，¶
少子戲，¶
西朝周宣王。¶
宣王愛戲，¶
欲立戲為魯太子。¶
周之樊仲山父諫宣王曰：¶
「廢長立少，¶
不順；¶
不順，¶
必犯王命；¶
犯王命，¶
必誅之：¶
故出令不可不順也。¶
令之不行，¶
政之不立；¶
行而不順，¶
民將棄上。¶
夫下事上，¶
少事長，¶
所以為順。¶
今天子建諸侯，¶
立其少，¶
是教民逆也。¶
若魯從之，¶
諸侯效之，¶
王命將有所壅；¶
若弗從而誅之，¶
是自誅王命也。¶
誅之亦失，¶
不誅亦失，¶
王其圖之。」¶
宣王弗聽，¶
卒立戲為魯太子。¶
夏，武公歸而卒，¶
戲立，¶
是為懿公。
<pb:KR2a0001_tls_400-142a>¶

懿公九年，¶
懿公兄括之子伯御與魯人攻弒懿公，¶
而立伯御為君。¶
伯御即位十一年，¶
周宣王伐魯，¶
殺其君伯御，¶
而問魯公子能道順諸侯者，¶
以為魯後。¶
樊穆仲曰：¶
「魯懿公弟稱，¶
肅恭明神，¶
敬事耆老；¶
賦事行刑，¶
必問於遺訓而咨於固實；¶
不干所問，¶
不犯所咨。」¶
宣王曰：¶
「然，¶
能訓治其民矣。」¶
乃立稱於夷宮，¶
是為孝公。¶
自是後，¶
諸侯多畔王命。
<pb:KR2a0001_tls_400-143a>¶

孝公二十五年，¶
諸侯畔周，¶
犬戎殺幽王。¶
秦始列為諸侯。
<pb:KR2a0001_tls_400-144a>¶

二十七年，¶
孝公卒，¶
子弗湟立，¶
是為惠公。
<pb:KR2a0001_tls_400-145a>¶

惠公三十年，¶
晉人弒其君昭侯。¶
四十五年，¶
晉人又弒其君孝侯。
<pb:KR2a0001_tls_400-146a>¶

四十六年，¶
惠公卒，¶
長庶子息攝當國，¶
行君事，¶
是為隱公。¶
初，惠公適夫人無子，¶
公賤妾聲子生子息。¶
息長，¶
為娶於宋。¶
宋女至而好，¶
惠公奪而自妻之。¶
生子允。¶
登宋女為夫人，¶
以允為太子。¶
及惠公卒，¶
為允少故，¶
魯人共令息攝政，¶
不言即位。
<pb:KR2a0001_tls_400-147a>¶

隱公五年，¶
觀漁於棠。¶
八年，¶
與鄭易天子之太山之邑祊及許田，¶
君子譏之。
<pb:KR2a0001_tls_400-148a>¶

十一年冬，¶
公子揮諂謂隱公曰：¶
「百姓便君，¶
君其遂立。¶
吾請為君殺子允，¶
君以我為相。」¶
隱公曰：¶
「有先君命。¶
吾為允少，¶
故攝代。¶
今允長矣，¶
吾方營菟裘之地而老焉，¶
以授子允政。」¶
揮懼子允聞而反誅之，¶
乃反譖隱公於子允曰：¶
「隱公欲遂立，¶
去子，¶
子其圖之。¶
請為子殺隱公。」¶
子允許諾。¶
十一月，¶
隱公祭鍾巫，¶
齊于社圃，¶
館于蒍氏。¶
揮使人弒隱公于蒍氏，¶
而立子允為君，¶
是為桓公。
<pb:KR2a0001_tls_400-149a>¶

桓公元年，¶
鄭以璧易天子之許田。¶
二年，¶
以宋之賂鼎入於太廟，¶
君子譏之。
<pb:KR2a0001_tls_400-150a>¶

三年，¶
使揮迎婦于齊為夫人。¶
六年，¶
夫人生子，¶
與桓公同日，¶
故名曰同。¶
同長，¶
為太子。
<pb:KR2a0001_tls_400-151a>¶

十六年，¶
會于曹，¶
伐鄭，¶
入厲公。
<pb:KR2a0001_tls_400-152a>¶

十八年春，¶
公將有行，¶
遂與夫人如齊。¶
申繻諫止，¶
公不聽，¶
遂如齊。¶
齊襄公通桓公夫人。¶
公怒夫人，¶
夫人以告齊侯。¶
夏四月丙子，¶
齊襄公饗公，¶
公醉，¶
使公子彭生抱魯桓公，¶
因命彭生摺其脅，¶
公死于車。¶
魯人告于齊曰：¶
「寡君畏君之威，¶
不敢寧居，¶
來脩好禮。¶
禮成而不反，¶
無所歸咎，¶
請得彭生以除醜於諸侯。」¶
齊人殺彭生以說魯。¶
立太子同，¶
是為莊公。¶
莊公母夫人因留齊，¶
不敢歸魯。
<pb:KR2a0001_tls_400-153a>¶

莊公五年冬，¶
伐衛，¶
內衛惠公。
<pb:KR2a0001_tls_400-154a>¶

八年，¶
齊公子糾來奔。¶
九年，¶
魯欲內子糾於齊，¶
後桓公，¶
桓公發兵擊魯，¶
魯急，¶
殺子糾。¶
召忽死。¶
齊告魯生致管仲。¶
魯人施伯曰：¶
「齊欲得管仲，¶
非殺之也，¶
將用之，¶
用之則為魯患。¶
不如殺，¶
以其屍與之。」¶
莊公不聽，¶
遂囚管仲與齊。¶
齊人相管仲。
<pb:KR2a0001_tls_400-155a>¶

十三年，¶
魯莊公與曹沬會齊桓公於柯，¶
曹沬劫齊桓公，¶
求魯侵地，¶
已盟而釋桓公。¶
桓公欲背約，¶
管仲諫，¶
卒歸魯侵地。¶
十五年，¶
齊桓公始霸。¶
二十三年，¶
莊公如齊觀社。
<pb:KR2a0001_tls_400-156a>¶

三十二年，¶
初，莊公築臺臨黨氏，¶
見孟女，¶
說而愛之，¶
許立為夫人，¶
割臂以盟。¶
孟女生子斑。¶
斑長，¶
說梁氏女，¶
往觀。¶
圉人犖自牆外與梁氏女戲。¶
斑怒，¶
鞭犖。¶
莊公聞之，¶
曰：¶
「犖有力焉，¶
遂殺之，¶
是未可鞭而置也。」¶
斑未得殺。¶
會莊公有疾。¶
莊公有三弟，¶
長曰慶父，¶
次曰叔牙，¶
次曰季友。¶
莊公取齊女為夫人曰哀姜。¶
哀姜無子。¶
哀姜娣曰叔姜，¶
生子開。¶
莊公無適嗣，¶
愛孟女，¶
欲立其子斑。¶
莊公病，¶
而問嗣於弟叔牙。¶
叔牙曰：¶
「一繼一及，¶
魯之常也。¶
慶父在，¶
可為嗣，¶
君何憂？」¶
莊公患叔牙欲立慶父，¶
退而問季友。¶
季友曰：¶
「請以死立斑也。」¶
莊公曰：¶
「曩者叔牙欲立慶父，¶
柰何？」¶
季友以莊公命命牙待於鍼巫氏，¶
使鍼季劫飲叔牙以鴆，¶
曰：¶
「飲此則有後奉祀；¶
不然，¶
死且無後。」¶
牙遂飲鴆而死，¶
魯立其子為叔孫氏。¶
八月癸亥，¶
莊公卒，¶
季友竟立子斑為君，¶
如莊公命。¶
侍喪，¶
舍于黨氏。
<pb:KR2a0001_tls_400-157a>¶

先時慶父與哀姜私通，¶
欲立哀姜娣子開。¶
及莊公卒而季友立斑，¶
十月己未，¶
慶父使圉人犖殺魯公子斑於黨氏。¶
季友犇陳。¶
慶父竟立莊公子開，¶
是為湣公。
<pb:KR2a0001_tls_400-158a>¶

湣公二年，¶
慶父與哀姜通益甚。¶
哀姜與慶父謀殺湣公而立慶父。¶
慶父使卜齮襲殺湣公於武闈。¶
季友聞之，¶
自陳與湣公弟申如邾，¶
請魯求內之。¶
魯人欲誅慶父。¶
慶父恐，¶
奔莒。¶
於是季友奉子申入，¶
立之，¶
是為釐公。¶
釐公亦莊公少子。¶
哀姜恐，¶
奔邾。¶
季友以賂如莒求慶父，¶
慶父歸，¶
使人殺慶父，¶
慶父請奔，¶
弗聽，¶
及使大夫奚斯行哭而往。¶
慶父聞奚斯音，¶
乃自殺。¶
齊桓公聞哀姜與慶父亂以危魯，¶
乃召之邾而殺之，¶
以其屍歸，¶
戮之魯。¶
魯釐公請而葬之。
<pb:KR2a0001_tls_400-159a>¶

季友母陳女，¶
故亡在陳，¶
陳故佐送季友及子申。¶
季友之將生也，¶
父魯桓公使人卜之，¶
曰：¶
「男也，¶
其名曰¶
『友』，¶
閒于兩社，¶
為公室輔。¶
季友亡，¶
則魯不昌。」¶
及生，¶
有文在掌曰¶
「友」，¶
遂以名之，¶
號為成季。¶
其後為季氏，¶
慶父後為孟氏也。
<pb:KR2a0001_tls_400-160a>¶

釐公元年，¶
以汶陽鄪封季友。¶
季友為相。
<pb:KR2a0001_tls_400-161a>¶

九年，¶
晉里克殺其君奚齊、¶
卓子。¶
齊桓公率釐公討晉亂，¶
至高梁而還，¶
立晉惠公。¶
十七年，¶
齊桓公卒。¶
二十四年，¶
晉文公即位。
<pb:KR2a0001_tls_400-162a>¶

三十三年，¶
釐公卒，¶
子興立，¶
是為文公。
<pb:KR2a0001_tls_400-163a>¶

文公元年，¶
楚太子商臣弒其父成王，¶
代立。¶
三年，¶
文公朝晉襄公。
<pb:KR2a0001_tls_400-164a>¶

十一年十月甲午，¶
魯敗翟于鹹，¶
獲長翟喬如，¶
富父終甥舂其喉，¶
以戈殺之，¶
埋其首於子駒之門，¶
以命宣伯。
<pb:KR2a0001_tls_400-165a>¶

初，¶
宋武公之世，¶
鄋瞞伐宋，¶
司徒皇父帥師禦之，¶
以敗翟于長丘，¶
獲長翟緣斯。¶
晉之滅路，¶
獲喬如弟棼如。¶
齊惠公二年，¶
鄋瞞伐齊，¶
齊王子城父獲其弟榮如，¶
埋其首於北門。¶
衛人獲其季弟簡如。¶
鄋瞞由是遂亡。
<pb:KR2a0001_tls_400-166a>¶

十五年，¶
季文子使於晉。
<pb:KR2a0001_tls_400-167a>¶

十八年二月，¶
文公卒。¶
文公有二妃：¶
長妃齊女為哀姜，¶
生子惡及視；¶
次妃敬嬴，¶
嬖愛，¶
生子俀。¶
俀私事襄仲，¶
襄仲欲立之，¶
叔仲曰不可。¶
襄仲請齊惠公，¶
惠公新立，¶
欲親魯，¶
許之。¶
冬十月，¶
襄仲殺子惡及視而立俀，¶
是為宣公。¶
哀姜歸齊，¶
哭而過市，¶
曰：¶
「天乎！¶
襄仲為不道，¶
殺適立庶！」¶
市人皆哭，¶
魯人謂之¶
「哀姜」。¶
魯由此公室卑，¶
三桓彊。
<pb:KR2a0001_tls_400-168a>¶

宣公俀十二年，¶
楚莊王彊，¶
圍鄭。¶
鄭伯降，¶
復國之。
<pb:KR2a0001_tls_400-169a>¶

十八年，¶
宣公卒，¶
子成公黑肱立，¶
是為成公。¶
季文子曰：¶
「使我殺適立庶失大援者，¶
襄仲。」¶
襄仲立宣公，¶
公孫歸父有寵。¶
宣公欲去三桓，¶
與晉謀伐三桓。¶
會宣公卒，¶
季文子怨之，¶
歸父奔齊。
<pb:KR2a0001_tls_400-170a>¶

成公二年春，¶
齊伐取我隆。¶
夏，公與晉郤克敗齊頃公於鞌，¶
齊復歸我侵地。¶
四年，¶
成公如晉，¶
晉景公不敬魯。¶
魯欲背晉合於楚，¶
或諫，¶
乃不。¶
十年，¶
成公如晉。¶
晉景公卒，¶
因留成公送葬，¶
魯諱之。¶
十五年，¶
始與吳王壽夢會鍾離。
<pb:KR2a0001_tls_400-171a>¶

十六年，¶
宣伯告晉，¶
欲誅季文子。¶
文子有義，¶
晉人弗許。
<pb:KR2a0001_tls_400-172a>¶

十八年，¶
成公卒，¶
子午立，¶
是為襄公。¶
是時襄公三歲也。
<pb:KR2a0001_tls_400-173a>¶

襄公元年，¶
晉立悼公。¶
往年冬，¶
晉欒書弒其君厲公。¶
四年，¶
襄公朝晉。
<pb:KR2a0001_tls_400-174a>¶

五年，¶
季文子卒。¶
家無衣帛之妾，¶
廄無食粟之馬，¶
府無金玉，¶
以相三君。¶
君子曰：¶
「季文子廉忠矣。」
<pb:KR2a0001_tls_400-175a>¶

九年，¶
與晉伐鄭。¶
晉悼公冠襄公於衛，¶
季武子從，¶
相行禮。
<pb:KR2a0001_tls_400-176a>¶

十一年，¶
三桓氏分為三軍。
<pb:KR2a0001_tls_400-177a>¶

十二年，¶
朝晉。¶
十六年，¶
晉平公即位。¶
二十一年，¶
朝晉平公。
<pb:KR2a0001_tls_400-178a>¶

二十二年，¶
孔丘生。
<pb:KR2a0001_tls_400-179a>¶

二十五年，¶
齊崔杼弒其君莊公，¶
立其弟景公。
<pb:KR2a0001_tls_400-180a>¶

二十九年，¶
吳延陵季子使魯，¶
問周樂，¶
盡知其意，¶
魯人敬焉。
<pb:KR2a0001_tls_400-181a>¶

三十一年六月，¶
襄公卒。¶
其九月，¶
太子卒。¶
魯人立齊歸之子裯為君，¶
是為昭公。
<pb:KR2a0001_tls_400-182a>¶

昭公年十九，¶
猶有童心。¶
穆叔不欲立，¶
曰：¶
「太子死，¶
有母弟可立，¶
不即立長。¶
年鈞擇賢，¶
義鈞則卜之。¶
今裯非適嗣，¶
且又居喪意不在戚而有喜色，¶
若果立，¶
必為季氏憂。」¶
季武子弗聽，¶
卒立之。¶
比及葬，¶
三易衰。¶
君子曰：¶
「是不終也。」
<pb:KR2a0001_tls_400-183a>¶

昭公三年，¶
朝晉至河，¶
晉平公謝還之，¶
魯恥焉。¶
四年，¶
楚靈王會諸侯於申，¶
昭公稱病不往。¶
七年，¶
季武子卒。¶
八年，¶
楚靈王就章華臺，¶
召昭公。¶
昭公往賀，¶
賜昭公寶器；¶
已而悔，¶
復詐取之。¶
十二年，¶
朝晉至河，¶
晉平公謝還之。¶
十三年，¶
楚公子棄疾弒其君靈王，¶
代立。¶
十五年，¶
朝晉，¶
晉留之葬晉昭公，¶
魯恥之。¶
二十年，¶
齊景公與晏子狩竟，¶
因入魯問禮。¶
二十一年，¶
朝晉至河，¶
晉謝還之。
<pb:KR2a0001_tls_400-184a>¶

二十五年春，¶
鸜鵒來巢。¶
師己曰：¶
「文成之世童謠曰¶
『鸜鵒來巢，¶
公在乾侯。¶
鸜鵒入處，¶
公在外野』。」
<pb:KR2a0001_tls_400-185a>¶

季氏與郈氏鬭雞，¶
季氏芥雞羽，¶
郈氏金距。¶
季平子怒而侵郈氏，¶
郈昭伯亦怒平子。¶
臧昭伯之弟會偽讒臧氏，¶
匿季氏，¶
臧昭伯囚季氏人。¶
季平子怒，¶
囚臧氏老。¶
臧、郈氏以難告昭公。¶
昭公九月戊戌伐季氏，¶
遂入。¶
平子登臺請曰：¶
「君以讒不察臣罪，¶
誅之，¶
請遷沂上。」¶
弗許。¶
請囚於鄪，¶
弗許。¶
請以五乘亡，¶
弗許。¶
子家駒曰：¶
「君其許之。¶
政自季氏久矣，¶
為徒者眾，¶
眾將合謀。」¶
弗聽。¶
郈氏曰：¶
「必殺之。」¶
叔孫氏之臣戾謂其眾曰：¶
「無季氏與有，¶
孰利？」¶
皆曰：¶
「無季氏是無叔孫氏。」¶
戾曰：¶
「然，¶
救季氏！」¶
遂敗公師。¶
孟懿子聞叔孫氏勝，¶
亦殺郈昭伯。¶
郈昭伯為公使，¶
故孟氏得之。¶
三家共伐公，¶
公遂奔。¶
己亥，¶
公至于齊。¶
齊景公曰：¶
「請致千社待君。」¶
子家曰：¶
「棄周公之業而臣於齊，¶
可乎？」¶
及止。¶
子家曰：¶
「齊景公無信，¶
不如早之晉。」¶
弗從。¶
叔孫見公還，¶
見平子，¶
平子頓首。¶
初欲迎昭公，¶
孟孫、¶
季孫後悔，¶
及止。
<pb:KR2a0001_tls_400-186a>¶

二十六年春，¶
齊伐魯，¶
取鄆而居昭公焉。¶
夏，齊景公將內公，¶
令無受魯賂。¶
申豐、¶
汝賈許齊臣高齕、¶
子將粟五千庾。¶
子將言於齊侯曰：¶
「群臣不能事魯君，¶
有異焉。¶
宋元公為魯如晉，¶
求內之，¶
道卒。¶
叔孫昭子求內其君，¶
無病而死。¶
不知天棄魯乎？¶
抑魯君有罪于鬼神也？¶
願君且待。」¶
齊景公從之。
<pb:KR2a0001_tls_400-187a>¶

二十八年，¶
昭公如晉，¶
求入。¶
季平子私於晉六卿，¶
六卿受季氏賂，¶
諫晉君，¶
晉君乃止，¶
居昭公乾侯。¶
二十九年，¶
昭公如鄆。¶
齊景公使人賜昭公書，¶
自謂¶
「主君」。¶
昭公恥之，¶
怒而去乾侯。¶
三十一年，¶
晉欲內昭公，¶
召季平子。¶
平子布衣跣行，¶
因六卿謝罪。¶
六卿為言曰：¶
「晉欲內昭公，¶
眾不從。」¶
晉人止。¶
三十二年，¶
昭公卒於乾侯。¶
魯人共立昭公弟宋為君，¶
是為定公。
<pb:KR2a0001_tls_400-188a>¶

定公立，¶
趙𥳑子問史墨曰：¶
「季氏亡乎？」¶
史墨對曰：¶
「不亡。¶
季友有大功於魯，¶
受鄪為上卿，¶
至于文子、¶
武子，¶
世增其業。¶
魯文公卒，¶
東門遂殺適立庶，¶
魯君於是失國政。¶
政在季氏，¶
於今四君矣。¶
民不知君，¶
何以得國！¶
是以為君慎器與名，¶
不可以假人。」
<pb:KR2a0001_tls_400-189a>¶

定公五年，¶
季平子卒。¶
陽虎私怒，¶
囚季桓子，¶
與盟，¶
乃捨之。¶
七年，¶
齊伐我，¶
取鄆，¶
以為魯陽虎邑以從政。¶
八年，¶
陽虎欲盡殺三桓適，¶
而更立其所善庶子以伐之；¶
載季桓子將殺之，¶
桓子詐而得脫。¶
三桓共攻陽虎，¶
陽虎居陽關。¶
九年，¶
魯伐陽虎，¶
陽虎奔齊，¶
已而奔晉趙氏。
<pb:KR2a0001_tls_400-190a>¶

十年，¶
定公與齊景公會於夾谷，¶
孔子行相事。¶
齊欲襲魯君，¶
孔子以禮歷階，¶
誅齊淫樂，¶
齊侯懼，¶
乃止，¶
歸魯侵地而謝過。¶
十二年，¶
使仲由毀三桓城，¶
收其甲兵。¶
孟氏不肯墮城，¶
伐之，¶
不克而止。¶
季桓子受齊女樂，¶
孔子去。
<pb:KR2a0001_tls_400-191a>¶

十五年，¶
定公卒，¶
子將立，¶
是為哀公。
<pb:KR2a0001_tls_400-192a>¶

哀公五年，¶
齊景公卒。¶
六年，¶
齊田乞弒其君孺子。
<pb:KR2a0001_tls_400-193a>¶

七年，¶
吳王夫差彊，¶
伐齊，¶
至繒，¶
徵百牢於魯。¶
季康子使子貢說吳王及太宰嚭，¶
以禮詘之。¶
吳王曰：¶
「我文身，¶
不足責禮。」¶
乃止。
<pb:KR2a0001_tls_400-194a>¶

八年，¶
吳為鄒伐魯，¶
至城下，¶
盟而去。¶
齊伐我，¶
取三邑。¶
十年，¶
伐齊南邊。¶
十一年，¶
齊伐魯。¶
季氏用冉有有功，¶
思孔子，¶
孔子自衛歸魯。
<pb:KR2a0001_tls_400-195a>¶

十四年，¶
齊田常弒其君簡公於俆州。¶
孔子請伐之，¶
哀公不聽。¶
十五年，¶
使子服景伯、¶
子貢為介，¶
適齊，¶
齊歸我侵地。¶
田常初相，¶
欲親諸侯。
<pb:KR2a0001_tls_400-196a>¶

十六年，¶
孔子卒。
<pb:KR2a0001_tls_400-197a>¶

二十二年，¶
越王句踐滅吳王夫差。
<pb:KR2a0001_tls_400-198a>¶

二十七年春，¶
季康子卒。¶
夏，哀公患三桓，¶
將欲因諸侯以劫之，¶
三桓亦患公作難，¶
故君臣多閒。¶
公游于陵阪，¶
遇孟武伯於街，¶
曰：¶
「請問余及死乎？」¶
對曰：¶
「不知也。」¶
公欲以越伐三桓。¶
八月，¶
哀公如陘氏。¶
三桓攻公，¶
公奔于衛，¶
去如鄒，¶
遂如越。¶
國人迎哀公復歸，¶
卒于有山氏。¶
子寧立，¶
是為悼公。
<pb:KR2a0001_tls_400-199a>¶

悼公之時，¶
三桓勝，¶
魯如小侯，¶
卑於三桓之家。
<pb:KR2a0001_tls_400-200a>¶

十三年，¶
三晉滅智伯，¶
分其地有之。
<pb:KR2a0001_tls_400-201a>¶

三十七年，¶
悼公卒，¶
子嘉立，¶
是為元公。¶
元公二十一年卒，¶
子顯立，¶
是為穆公。¶
穆公三十三年卒，¶
子奮立，¶
是為共公。¶
共公二十二年卒，¶
子屯立，¶
是為康公。¶
康公九年卒，¶
子匽立，¶
是為景公。¶
景公二十九年卒，¶
子叔立，¶
是為平公。¶
是時六國皆稱王。
<pb:KR2a0001_tls_400-202a>¶

平公十二年，¶
秦惠王卒。¶
二十年，¶
平公卒，¶
子賈立，¶
是為文公。¶
文公元年，¶
楚懷王死于秦。¶
二十三年，¶
文公卒，¶
子讎立，¶
是為頃公。
<pb:KR2a0001_tls_400-203a>¶

頃公二年，¶
秦拔楚之郢，¶
楚頃王東徙于陳。¶
十九年，¶
楚伐我，¶
取徐州。¶
二十四年，¶
楚考烈王伐滅魯。¶
頃公亡，¶
遷於下邑，¶
為家人，¶
魯絕祀。¶
頃公卒于柯。
<pb:KR2a0001_tls_400-204a>¶

魯起周公至頃公，¶
凡三十四世。
<pb:KR2a0001_tls_400-205a>¶

太史公曰：¶
余聞孔子稱曰¶
「甚矣魯道之衰也！¶
洙泗之閒齗齗如也」。¶
觀慶父及叔牙閔公之際，¶
何其亂也？¶
隱桓之事；¶
襄仲殺適立庶；¶
三家北面為臣，¶
親攻昭公，¶
昭公以奔。¶
至其揖讓之禮則從矣，¶
而行事何其戾也？
<pb:KR2a0001_tls_400-206a>¶

4.4《燕召公世家第四》
<pb:KR2a0001_tls_400-207a>¶

召公奭與周同姓，¶
姓姬氏。¶
周武王之滅紂，¶
封召公於北燕。
<pb:KR2a0001_tls_400-208a>¶

其在成王時，¶
召公為三公：¶
自陝以西，¶
召公主之；¶
自陝以東，¶
周公主之。¶
成王既幼，¶
周公攝政，¶
當國踐祚，¶
召公疑之，¶
作《君奭》。¶
《君奭》不說周公。¶
周公乃稱：¶
「湯時有伊尹，¶
假于皇天；¶
在太戊時，¶
則有若伊陟、¶
臣扈，¶
假于上帝，¶
巫咸治王家；¶
在祖乙時，¶
則有若巫賢；¶
在武丁時，¶
則有若甘般：¶
率維茲有陳，¶
保乂有殷」。¶
於是召公乃說。
<pb:KR2a0001_tls_400-209a>¶

召公之治西方，¶
甚得兆民和。¶
召公巡行鄉邑，¶
有棠樹，¶
決獄政事其下，¶
自侯伯至庶人各得其所，¶
無失職者。¶
召公卒，¶
而民人思召公之政，¶
懷棠樹不敢伐，¶
哥詠之，¶
作《甘棠》之詩。
<pb:KR2a0001_tls_400-210a>¶

自召公已下九世至惠侯。¶
燕惠侯當周厲王奔彘，¶
共和之時。
<pb:KR2a0001_tls_400-211a>¶

惠侯卒，¶
子釐侯立。¶
是歲，¶
周宣王初即位。¶
釐侯二十一年，¶
鄭桓公初封於鄭。¶
三十六年，¶
釐侯卒，¶
子頃侯立。
<pb:KR2a0001_tls_400-212a>¶

頃侯二十年，¶
周幽王淫亂，¶
為犬戎所弒。¶
秦始列為諸侯。
<pb:KR2a0001_tls_400-213a>¶

二十四年，¶
頃侯卒，¶
子哀侯立。¶
哀侯二年卒，¶
子鄭侯立。¶
鄭侯三十六年卒，¶
子繆侯立。
<pb:KR2a0001_tls_400-214a>¶

繆侯七年，¶
而魯隱公元年也。¶
十八年卒，¶
子宣侯立。¶
宣侯十三年卒，¶
子桓侯立。¶
桓侯七年卒，¶
子莊公立。
<pb:KR2a0001_tls_400-215a>¶

莊公十二年，¶
齊桓公始霸。¶
十六年，¶
與宋、¶
衛共伐周惠王，¶
惠王出奔溫，¶
立惠王弟穨為周王。¶
十七年，¶
鄭執燕仲父而內惠王于周。¶
二十七年，¶
山戎來侵我，¶
齊桓公救燕，¶
遂北伐山戎而還。¶
燕君送齊桓公出境，¶
桓公因割燕所至地予燕，¶
使燕共貢天子，¶
如成周時職；¶
使燕復修召公之法。¶
三十三年卒，¶
子襄公立。
<pb:KR2a0001_tls_400-216a>¶

襄公二十六年，¶
晉文公為踐土之會，¶
稱伯。¶
三十一年，¶
秦師敗于殽。¶
三十七年，¶
秦穆公卒。¶
四十年，¶
襄公卒，¶
桓公立。
<pb:KR2a0001_tls_400-217a>¶

桓公十六年卒，¶
宣公立。¶
宣公十五年卒，¶
昭公立。¶
昭公十三年卒，¶
武公立。¶
是歲晉滅三郤大夫。
<pb:KR2a0001_tls_400-218a>¶

武公十九年卒，¶
文公立。¶
文公六年卒，¶
懿公立。¶
懿公元年，¶
齊崔杼弒其君莊公。¶
四年卒，¶
子惠公立。
<pb:KR2a0001_tls_400-219a>¶

惠公元年，¶
齊高止來奔。¶
六年，¶
惠公多寵姬，¶
公欲去諸大夫而立寵姬宋，¶
大夫共誅姬宋，¶
惠公懼，¶
奔齊。¶
四年，¶
齊高偃如晉，¶
請共伐燕，¶
入其君。¶
晉平公許，¶
與齊伐燕，¶
入惠公。¶
惠公至燕而死。¶
燕立悼公。
<pb:KR2a0001_tls_400-220a>¶

悼公七年卒，¶
共公立。¶
共公五年卒，¶
平公立。¶
晉公室卑，¶
六卿始彊大。¶
平公十八年，¶
吳王闔閭破楚入郢。¶
十九年卒，¶
簡公立。¶
簡公十二年卒，¶
獻公立。¶
晉趙鞅圍范、¶
中行於朝歌。¶
獻公十二年，¶
齊田常弒其君簡公。¶
十四年，¶
孔子卒。¶
二十八年，¶
獻公卒，¶
孝公立。
<pb:KR2a0001_tls_400-221a>¶

孝公十二年，¶
韓、魏、¶
趙滅知伯，¶
分其地，¶
三晉彊。
<pb:KR2a0001_tls_400-222a>¶

十五年，¶
孝公卒，¶
成公立。¶
成公十六年卒，¶
湣公立。¶
湣公三十一年卒，¶
釐公立。¶
是歲，¶
三晉列為諸侯。
<pb:KR2a0001_tls_400-223a>¶

釐公三十年，¶
伐敗齊于林營。¶
釐公卒，¶
桓公立。¶
桓公十一年卒，¶
文公立。¶
是歲，¶
秦獻公卒。¶
秦益彊。
<pb:KR2a0001_tls_400-224a>¶

文公十九年，¶
齊威王卒。¶
二十八年，¶
蘇秦始來見，¶
說文公。¶
文公予車馬金帛以至趙，¶
趙肅侯用之。¶
因約六國，¶
為從長。¶
秦惠王以其女為燕太子婦。
<pb:KR2a0001_tls_400-225a>¶

二十九年，¶
文公卒，¶
太子立，¶
是為易王。
<pb:KR2a0001_tls_400-226a>¶

易王初立，¶
齊宣王因燕喪伐我，¶
取十城；¶
蘇秦說齊，¶
使復歸燕十城。¶
十年，¶
燕君為王。¶
蘇秦與燕文公夫人私通，¶
懼誅，¶
乃說王使齊為反閒，¶
欲以亂齊。¶
易王立十二年卒，¶
子燕噲立。
<pb:KR2a0001_tls_400-227a>¶

燕噲既立，¶
齊人殺蘇秦。¶
蘇秦之在燕，¶
與其相子之為婚，¶
而蘇代與子之交。¶
及蘇秦死，¶
而齊宣王復用蘇代。¶
燕噲三年，¶
與楚、¶
三晉攻秦，¶
不勝而還。¶
子之相燕，¶
貴重，¶
主斷。¶
蘇代為齊使於燕，¶
燕王問曰：¶
「齊王奚如？」¶
對曰：¶
「必不霸。」¶
燕王曰：¶
「何也？」¶
對曰：¶
「不信其臣。」¶
蘇代欲以激燕王以尊子之也。¶
於是燕王大信子之。¶
子之因遺蘇代百金，¶
而聽其所使。
<pb:KR2a0001_tls_400-228a>¶

鹿毛壽謂燕王：¶
「不如以國讓相子之。¶
人之謂堯賢者，¶
以其讓天下於許由，¶
許由不受，¶
有讓天下之名而實不失天下。¶
今王以國讓於子之，¶
子之必不敢受，¶
是王與堯同行也。」¶
燕王因屬國於子之，¶
子之大重。¶
或曰：¶
「禹薦益，¶
已而以啟人為吏。¶
及老，¶
而以啟人為不足任乎天下，¶
傳之於益。¶
已而啟與交黨攻益，¶
奪之。¶
天下謂禹名傳天下於益，¶
已而實令啟自取之。¶
今王言屬國於子之，¶
而吏無非太子人者，¶
是名屬子之而實太子用事也。」¶
王因收印自三百石吏已上而效之子之。¶
子之南面行王事，¶
而噲老不聽政，¶
顧為臣，¶
國事皆決於子之。
<pb:KR2a0001_tls_400-229a>¶

三年，¶
國大亂，¶
百姓恫恐。¶
將軍市被與太子平謀，¶
將攻子之。¶
諸將謂齊湣王曰：¶
「因而赴之，¶
破燕必矣。」¶
齊王因令人謂燕太子平曰：¶
「寡人聞太子之義，¶
將廢私而立公，¶
飭君臣之義，¶
明父子之位。¶
寡人之國小，¶
不足以為先後。¶
雖然，¶
則唯太子所以令之。」¶
太子因要黨聚眾，¶
將軍市被圍公宮，¶
攻子之，¶
不克。¶
將軍市被及百姓反攻太子平，¶
將軍市被死，¶
以徇。¶
因搆難數月，¶
死者數萬，¶
眾人恫恐，¶
百姓離志。¶
孟軻謂齊王曰：¶
「今伐燕，¶
此文、¶
武之時，¶
不可失也。」¶
王因令章子將五都之兵，¶
以因北地之眾以伐燕。¶
士卒不戰，¶
城門不閉，¶
燕君噲死，¶
齊大勝。¶
燕子之亡二年，¶
而燕人共立太子平，¶
是為燕昭王。
<pb:KR2a0001_tls_400-230a>¶

燕昭王於破燕之後即位，¶
卑身厚幣以招賢者。¶
謂郭隗曰：¶
「齊因孤之國亂而襲破燕，¶
孤極知燕小力少，¶
不足以報。¶
然誠得賢士以共國，¶
以雪先王之恥，¶
孤之願也。¶
先生視可者，¶
得身事之。」¶
郭隗曰：¶
「王必欲致士，¶
先從隗始。¶
況賢於隗者，¶
豈遠千里哉！」¶
於是昭王為隗改築宮而師事之。¶
樂毅自魏往，¶
鄒衍自齊往，¶
劇辛自趙往，¶
士爭趨燕。¶
燕王弔死問孤，¶
與百姓同甘苦。
<pb:KR2a0001_tls_400-231a>¶

二十八年，¶
燕國殷富，¶
士卒樂軼輕戰，¶
於是遂以樂毅為上將軍，¶
與秦、¶
楚、三晉合謀以伐齊。¶
齊兵敗，¶
湣王出亡於外。¶
燕兵獨追北，¶
入至臨淄，¶
盡取齊寶，¶
燒其宮室宗廟。¶
齊城之不下者，¶
獨唯聊、¶
莒、即墨，¶
其餘皆屬燕，¶
六歲。
<pb:KR2a0001_tls_400-232a>¶

昭王三十三年卒，¶
子惠王立。
<pb:KR2a0001_tls_400-233a>¶

惠王為太子時，¶
與樂毅有隙；¶
及即位，¶
疑毅，¶
使騎劫代將。¶
樂毅亡走趙。¶
齊田單以即墨擊敗燕軍，¶
騎劫死，¶
燕兵引歸，¶
齊悉復得其故城。¶
湣王死于莒，¶
乃立其子為襄王。
<pb:KR2a0001_tls_400-234a>¶

惠王七年卒。¶
韓、魏、¶
楚共伐燕。¶
燕武成王立。
<pb:KR2a0001_tls_400-235a>¶

武成王七年，¶
齊田單伐我，¶
拔中陽。¶
十三年，¶
秦敗趙於長平四十餘萬。¶
十四年，¶
武成王卒，¶
子孝王立。
<pb:KR2a0001_tls_400-236a>¶

孝王元年，¶
秦圍邯鄲者解去。¶
三年卒，¶
子今王喜立。
<pb:KR2a0001_tls_400-237a>¶

今王喜四年，¶
秦昭王卒。¶
燕王命相栗腹約歡趙，¶
以五百金為趙王酒。¶
還報燕王曰：¶
「趙王壯者皆死長平，¶
其孤未壯，¶
可伐也。」¶
王召昌國君樂閒問之。¶
對曰：¶
「趙四戰之國，¶
其民習兵，¶
不可伐。」¶
王曰：¶
「吾以五而伐一。」¶
對曰：¶
「不可。」¶
燕王怒，¶
群臣皆以為可。¶
卒起二軍，¶
車二千乘，¶
栗腹將而攻鄗，¶
卿秦攻代。¶
唯獨大夫將渠謂燕王曰：¶
「與人通關約交，¶
以五百金飲人之王，¶
使者報而反攻之，¶
不祥，¶
兵無成功。」¶
燕王不聽，¶
自將偏軍隨之。¶
將渠引燕王綬止之曰：¶
「王必無自往，¶
往無成功。」¶
王蹴之以足。¶
將渠泣曰：¶
「臣非以自為，¶
為王也！」¶
燕軍至宋子，¶
趙使廉頗將，¶
擊破栗腹於鄗。¶
樂乘破卿秦於代。¶
樂閒奔趙。¶
廉頗逐之五百餘里，¶
圍其國。¶
燕人請和，¶
趙人不許，¶
必令將渠處和。¶
燕相將渠以處和。¶
趙聽將渠，¶
解燕圍。
<pb:KR2a0001_tls_400-238a>¶

六年，¶
秦滅東周，¶
置三川郡。¶
七年，¶
秦拔趙榆次三十七城，¶
秦置大原郡。¶
九年，¶
秦王政初即位。¶
十年，¶
趙使廉頗將攻繁陽，¶
拔之。¶
趙孝成王卒，¶
悼襄王立。¶
使樂乘代廉頗，¶
廉頗不聽，¶
攻樂乘，¶
樂乘走，¶
廉頗奔大梁。¶
十二年，¶
趙使李牧攻燕，¶
拔武遂、¶
方城。¶
劇辛故居趙，¶
與龐煖善，¶
已而亡走燕。¶
燕見趙數困于秦，¶
而廉頗去，¶
令龐煖將也，¶
欲因趙獘攻之。¶
問劇辛，¶
辛曰：¶
「龐煖易與耳。」¶
燕使劇辛將擊趙，¶
趙使龐煖擊之，¶
取燕軍一萬，¶
殺劇辛。¶
秦拔魏二十城，¶
置東郡。¶
十九年，¶
秦拔趙之鄴九城。¶
趙悼襄王卒。¶
二十三年，¶
太子丹質於秦，¶
亡歸燕。¶
二十五年，¶
秦虜滅韓王安，¶
置潁川郡。¶
二十七年，¶
秦虜趙王遷，¶
滅趙。¶
趙公子嘉自立為代王。
<pb:KR2a0001_tls_400-239a>¶

燕見秦且滅六國，¶
秦兵臨易水，¶
禍且至燕。¶
太子丹陰養壯士二十人，¶
使荊軻獻督亢地圖於秦，¶
因襲刺秦王。¶
秦王覺，¶
殺軻，¶
使將軍王翦擊燕。¶
二十九年，¶
秦攻拔我薊，¶
燕王亡，¶
徒居遼東，¶
斬丹以獻秦。¶
三十年，¶
秦滅魏。
<pb:KR2a0001_tls_400-240a>¶

三十三年，¶
秦拔遼東，¶
虜燕王喜，¶
卒滅燕。¶
是歲，¶
秦將王賁亦虜代王嘉。
<pb:KR2a0001_tls_400-241a>¶

太史公曰：¶
召公奭可謂仁矣！¶
甘棠且思之，¶
況其人乎？¶
燕外迫蠻貉，¶
內措齊、¶
晉，崎嶇彊國之閒，¶
最為弱小，¶
幾滅者數矣。¶
然社稷血食者八九百歲，¶
於姬姓獨後亡，¶
豈非召公之烈邪！
<pb:KR2a0001_tls_400-242a>¶

4.5《管蔡世家第五》
<pb:KR2a0001_tls_400-243a>¶

管叔鮮、¶
蔡叔度者，¶
周文王子而武王弟也。¶
武王同母兄弟十人。¶
母曰太姒，¶
文王正妃也。¶
其長子曰伯邑考，¶
次曰武王發，¶
次曰管叔鮮，¶
次曰周公旦，¶
次曰蔡叔度，¶
次曰曹叔振鐸，¶
次曰成叔武，¶
次曰霍叔處，¶
次曰康叔封，¶
次曰冉季載。¶
冉季載最少。¶
同母昆弟十人，¶
唯發、¶
旦賢，¶
左右輔文王，¶
故文王舍伯邑考而以發為太子。¶
及文王崩而發立，¶
是為武王。¶
伯邑考既已前卒矣。
<pb:KR2a0001_tls_400-244a>¶

武王已克殷紂，¶
平天下，¶
封功臣昆弟。¶
於是封叔鮮於管，¶
封叔度於蔡：¶
二人相紂子武庚祿父，¶
治殷遺民。¶
封叔旦於魯而相周，¶
為周公。¶
封叔振鐸於曹，¶
封叔武於成，¶
封叔處於霍。¶
康叔封、¶
冉季載皆少，¶
未得封。
<pb:KR2a0001_tls_400-245a>¶

武王既崩，¶
成王少，¶
周公旦專王室。¶
管叔、¶
蔡叔疑周公之為不利於成王，¶
乃挾武庚以作亂。¶
周公旦承成王命伐誅武庚，¶
殺管叔，¶
而放蔡叔，¶
遷之，¶
與車十乘，¶
徒七十人從。¶
而分殷餘民為二：¶
其一封微子啟於宋，¶
以續殷祀；¶
其一封康叔為衛君，¶
是為衛康叔。¶
封季載於冉。¶
冉季、¶
康叔皆有馴行，¶
於是周公與康叔為周司寇，¶
冉季為周司空，¶
以佐成王治，¶
皆有令名於天下。
<pb:KR2a0001_tls_400-246a>¶

蔡叔度既遷而死。¶
其子曰胡，¶
胡乃改行，¶
率德馴善。¶
周公聞之，¶
而舉胡以為魯卿士，¶
魯國治。¶
於是周公言於成王，¶
復封胡於蔡，¶
以奉蔡叔之祀，¶
是為蔡仲。¶
餘五叔皆就國，¶
無為天子吏者。
<pb:KR2a0001_tls_400-247a>¶

蔡仲卒，¶
子蔡伯荒立。¶
蔡伯荒卒，¶
子宮侯立。¶
宮侯卒，¶
子厲侯立。¶
厲侯卒，¶
子武侯立。¶
武侯之時，¶
周厲王失國，¶
奔彘，¶
共和行政，¶
諸侯多叛周。
<pb:KR2a0001_tls_400-248a>¶

武侯卒，¶
子夷侯立。¶
夷侯十一年，¶
周宣王即位。¶
二十八年，¶
夷侯卒，¶
子釐侯所事立。
<pb:KR2a0001_tls_400-249a>¶

釐侯三十九年，¶
周幽王為犬戎所殺，¶
周室卑而東徙。¶
秦始得列為諸侯。
<pb:KR2a0001_tls_400-250a>¶

四十八年，¶
釐侯卒，¶
子共侯興立。¶
共侯二年卒，¶
子戴侯立。¶
載侯十年卒，¶
子宣侯措父立。
<pb:KR2a0001_tls_400-251a>¶

宣侯二十八年，¶
魯隱公初立。¶
三十五年，¶
宣侯卒，¶
子桓侯封人立。¶
桓侯三年，¶
魯弒其君隱公。¶
二十年，¶
桓侯卒，¶
弟哀侯獻舞立。
<pb:KR2a0001_tls_400-252a>¶

哀侯十一年，¶
初，哀侯娶陳，¶
息侯亦娶陳。¶
息夫人將歸，¶
過蔡，¶
蔡侯不敬。¶
息侯怒，¶
請楚文王：¶
「來伐我，¶
我求救於蔡，¶
蔡必來，¶
楚因擊之，¶
可以有功。」¶
楚文王從之，¶
虜蔡哀侯以歸。¶
哀侯留九歲，¶
死於楚。¶
凡立二十年卒。¶
蔡人立其子肸，¶
是為繆侯。
<pb:KR2a0001_tls_400-253a>¶

繆侯以其女弟為齊桓公夫人。¶
十八年，¶
齊桓公與蔡女戲船中，¶
夫人蕩舟，¶
桓公止之，¶
不止，¶
公怒，¶
歸蔡女而不絕也。¶
蔡侯怒，¶
嫁其弟。¶
齊桓公怒，¶
伐蔡；¶
蔡潰，¶
遂虜繆侯，¶
南至楚邵陵。¶
已而諸侯為蔡謝齊，¶
齊侯歸蔡侯。¶
二十九年，¶
繆侯卒，¶
子莊侯甲午立。
<pb:KR2a0001_tls_400-254a>¶

莊侯三年，¶
齊桓公卒。¶
十四年，¶
晉文公敗楚於城濮。¶
二十年，¶
楚太子商臣弒其父成王代立。¶
二十五年，¶
秦穆公卒。¶
三十三年，¶
楚莊王即位。¶
三十四年，¶
莊侯卒，¶
子文侯申立。
<pb:KR2a0001_tls_400-255a>¶

文侯十四年，¶
楚莊王伐陳，¶
殺夏徵舒。¶
十五年，¶
楚圍鄭，¶
鄭降楚，¶
楚復醳之。¶
二十年，¶
文侯卒，¶
子景侯固立。
<pb:KR2a0001_tls_400-256a>¶

景侯元年，¶
楚莊王卒。¶
四十九年，¶
景侯為太子般娶婦於楚，¶
而景侯通焉。¶
太子弒景侯而自立，¶
是為靈侯。
<pb:KR2a0001_tls_400-257a>¶

靈侯二年，¶
楚公子圍弒其王郟敖而自立，¶
為靈王。¶
九年，¶
陳司徒招弒其君哀公。¶
楚使公子棄疾滅陳而有之。¶
十二年，¶
楚靈王以靈侯弒其父，¶
誘蔡靈侯于申，¶
伏甲飲之，¶
醉而殺之，¶
刑其士卒七十人。¶
令公子棄疾圍蔡。¶
十一月，¶
滅蔡，¶
使棄疾為蔡公。
<pb:KR2a0001_tls_400-258a>¶

楚滅蔡三歲，¶
楚公子棄疾弒其君靈王代立，¶
為平王。¶
平王乃求蔡景侯少子廬，¶
立之，¶
是為平侯。¶
是年，¶
楚亦復立陳。¶
楚平王初立，¶
欲親諸侯，¶
故復立陳、¶
蔡後。
<pb:KR2a0001_tls_400-259a>¶

平侯九年卒，¶
靈侯般之孫東國攻平侯子而自立，¶
是為悼侯。¶
悼侯父曰隱太子友。¶
隱太子友者，¶
靈侯之太子，¶
平侯立而殺隱太子，¶
故平侯卒而隱太子之子東國攻平侯子而代立，¶
是為悼侯。¶
悼侯三年卒，¶
弟昭侯申立。
<pb:KR2a0001_tls_400-260a>¶

昭侯十年，¶
朝楚昭王，¶
持美裘二，¶
獻其一於昭王而自衣其一。¶
楚相子常欲之，¶
不與。¶
子常讒蔡侯，¶
留之楚三年。¶
蔡侯知之，¶
乃獻其裘於子常；¶
子常受之，¶
乃言歸蔡侯。¶
蔡侯歸而之晉，¶
請與晉伐楚。
<pb:KR2a0001_tls_400-261a>¶

十三年春，¶
與衛靈公會邵陵。¶
蔡侯私於周萇弘以求長於衛；¶
衛使史鰌言康叔之功德，¶
乃長衛。¶
夏，為晉滅沈，¶
楚怒，¶
攻蔡。¶
蔡昭侯使其子為質於吳，¶
以共伐楚。¶
冬，與吳王闔閭遂破楚入郢。¶
蔡怨子常，¶
子常恐，¶
奔鄭。¶
十四年，¶
吳去而楚昭王復國。¶
十六年，¶
楚令尹為其民泣以謀蔡，¶
蔡昭侯懼。¶
二十六年，¶
孔子如蔡。¶
楚昭王伐蔡，¶
蔡恐，¶
告急於吳。¶
吳為蔡遠，¶
約遷以自近，¶
易以相救；¶
昭侯私許，¶
不與大夫計。¶
吳人來救蔡，¶
因遷蔡于州來。¶
二十八年，¶
昭侯將朝于吳，¶
大夫恐其復遷，¶
乃令賊利殺昭侯；¶
已而誅賊利以解過，¶
而立昭侯子朔，¶
是為成侯。
<pb:KR2a0001_tls_400-262a>¶

成侯四年，¶
宋滅曹。¶
十年，¶
齊田常弒其君簡公。¶
十三年，¶
楚滅陳。¶
十九年，¶
成侯卒，¶
子聲侯產立。¶
聲侯十五年卒，¶
子元侯立。¶
元侯六年卒，¶
子侯齊立。
<pb:KR2a0001_tls_400-263a>¶

侯齊四年，¶
楚惠王滅蔡，¶
蔡侯齊亡，¶
蔡遂絕祀。¶
後陳滅三十三年。
<pb:KR2a0001_tls_400-264a>¶

伯邑考，¶
其後不知所封。¶
武王發，¶
其後為周，¶
有本紀言。¶
管叔鮮作亂誅死，¶
無後。¶
周公旦，¶
其後為魯，¶
有世家言。¶
蔡叔度，¶
其後為蔡，¶
有世家言。¶
曹叔振鐸，¶
其後為曹，¶
有世家言。¶
成叔武，¶
其後世無所見。¶
霍叔處，¶
其後晉獻公時滅霍。¶
康叔封，¶
其後為衛，¶
有世家言。¶
冉季載，¶
其後世無所見。
<pb:KR2a0001_tls_400-265a>¶

太史公曰：¶
管蔡作亂，¶
無足載者。¶
然周武王崩，¶
成王少，¶
天下既疑，¶
賴同母之弟成叔、¶
冉季之屬十人為輔拂，¶
是以諸侯卒宗周，¶
故附之世家言。
<pb:KR2a0001_tls_400-266a>¶

曹叔振鐸者，¶
周武王弟也。¶
武王已克殷紂，¶
封叔振鐸於曹。
<pb:KR2a0001_tls_400-267a>¶

叔振鐸卒，¶
子太伯脾立。¶
太伯卒，¶
子仲君平立。¶
仲君平卒，¶
子宮伯侯立。¶
宮伯侯卒，¶
子孝伯雲立。¶
孝伯雲卒，¶
子夷伯喜立。
<pb:KR2a0001_tls_400-268a>¶

夷伯二十三年，¶
周厲王奔于彘。
<pb:KR2a0001_tls_400-269a>¶

三十年卒，¶
弟幽伯彊立。¶
幽伯九年，¶
弟蘇殺幽伯代立，¶
是為戴伯。¶
戴伯元年，¶
周宣王已立三歲。¶
三十年，¶
戴伯卒，¶
子惠伯兕立。
<pb:KR2a0001_tls_400-270a>¶

惠伯二十五年，¶
周幽王為犬戎所殺，¶
因東徙，¶
益卑，¶
諸侯畔之。¶
秦始列為諸侯。
<pb:KR2a0001_tls_400-271a>¶

三十六年，¶
惠伯卒，¶
子石甫立，¶
其弟武殺之代立，¶
是為繆公。¶
繆公三年卒，¶
子桓公終生立。
<pb:KR2a0001_tls_400-272a>¶

桓公三十五年，¶
魯隱公立。¶
四十五年，¶
魯弒其君隱公。¶
四十六年，¶
宋華父督弒其君殤公，¶
及孔父。¶
五十五年，¶
桓公卒，¶
子莊公夕姑立。
<pb:KR2a0001_tls_400-273a>¶

莊公二十三年，¶
齊桓公始霸。
<pb:KR2a0001_tls_400-274a>¶

三十一年，¶
莊公卒，¶
子釐公夷立。¶
釐公九年卒，¶
子昭公班立。¶
昭公六年，¶
齊桓公敗蔡，¶
遂至楚召陵。¶
九年，¶
昭公卒，¶
子共公襄立。
<pb:KR2a0001_tls_400-275a>¶

共公十六年，¶
初，晉公子重耳其亡過曹，¶
曹君無禮，¶
欲觀其駢脅。¶
釐負羈諫，¶
不聽，¶
私善於重耳。¶
二十一年，¶
晉文公重耳伐曹，¶
虜共公以歸，¶
令軍毋入釐負羈之宗族閭。¶
或說晉文公曰：¶
「昔齊桓公會諸侯，¶
復異姓；¶
令君囚曹君，¶
滅同姓，¶
何以令於諸侯？」¶
晉乃復歸共公。
<pb:KR2a0001_tls_400-276a>¶

二十五年，¶
晉文公卒。¶
三十五年，¶
共公卒，¶
子文公壽立。¶
文公二十三年卒，¶
子宣公彊立。¶
宣公十七年卒，¶
弟成公負芻立。
<pb:KR2a0001_tls_400-277a>¶

成公三年，¶
晉厲公伐曹，¶
虜成公以歸，¶
已復釋之。¶
五年，¶
晉欒書、¶
中行偃使程滑弒其君厲公。¶
二十三年，¶
成公卒，¶
子武公勝立。¶
武公二十六年，¶
楚公子棄疾弒其君靈王代立。¶
二十七年，¶
武公卒，¶
子平公須立。¶
平公四年卒，¶
子悼公午立。¶
是歲，¶
宋、衛、¶
陳、鄭皆火。
<pb:KR2a0001_tls_400-278a>¶

悼公八年，¶
宋景公立。¶
九年，¶
悼公朝于宋，¶
宋囚之；¶
曹立其弟野，¶
是為聲公。¶
悼公死於宋，¶
歸葬。
<pb:KR2a0001_tls_400-279a>¶

聲公五年，¶
平公弟通弒聲公代立，¶
是為隱公。¶
隱公四年，¶
聲公弟露弒隱公代立，¶
是為靖公。¶
靖公四年卒，¶
子伯陽立。
<pb:KR2a0001_tls_400-280a>¶

伯陽三年，¶
國人有夢眾君子立于社宮，¶
謀欲亡曹；¶
曹叔振鐸止之，¶
請待公孫彊，¶
許之。¶
旦，求之曹，¶
無此人。¶
夢者戒其子曰：¶
「我亡，¶
爾聞公孫彊為政，¶
必去曹，¶
無離曹禍。」¶
及伯陽即位，¶
好田弋之事。¶
六年，¶
曹野人公孫彊亦好田弋，¶
獲白鴈而獻之，¶
且言田弋之說，¶
因訪政事。¶
伯陽大說之，¶
有寵，¶
使為司城以聽政。¶
夢者之子乃亡去。
<pb:KR2a0001_tls_400-281a>¶

公孫彊言霸說於曹伯。¶
十四年，¶
曹伯從之，¶
乃背晉于宋。¶
宋景公伐之，¶
晉人不救。¶
十五年，¶
宋滅曹，¶
執曹伯陽及公孫彊以歸而殺之。¶
曹遂絕其祀。
<pb:KR2a0001_tls_400-282a>¶

太史公曰：¶
余尋曹共公之不用僖負羈，¶
乃乘軒者三百人，¶
知唯德之不建。¶
及振鐸之夢，¶
豈不欲引曹之祀者哉？¶
如公孫彊不脩厥政，¶
叔鐸之祀忽諸。
<pb:KR2a0001_tls_400-283a>¶

4.6《陳𣏌世家第六》
<pb:KR2a0001_tls_400-284a>¶

陳胡公滿者，¶
虞帝舜之後也。¶
昔舜為庶人時，¶
堯妻之二女，¶
居于媯汭，¶
其後因為氏姓，¶
姓媯氏。¶
舜已崩，¶
傳禹天下，¶
而舜子商均為封國。¶
夏后之時，¶
或失或續。¶
至于周武王克殷紂，¶
乃復求舜後，¶
得媯滿，¶
封之於陳，¶
以奉帝舜祀，¶
是為胡公。
<pb:KR2a0001_tls_400-285a>¶

胡公卒，¶
子申公犀侯立。¶
申公卒，¶
弟相公皋羊立。¶
相公卒，¶
立申公子突，¶
是為孝公。¶
孝公卒，¶
子慎公圉戎立。¶
慎公當周厲王時。¶
慎公卒，¶
子幽公寧立。
<pb:KR2a0001_tls_400-286a>¶

幽公十二年，¶
周厲王奔于彘。
<pb:KR2a0001_tls_400-287a>¶

二十三年，¶
幽公卒，¶
子釐公孝立。¶
釐公六年，¶
周宣王即位。¶
三十六年，¶
釐公卒，¶
子武公靈立。¶
武公十五年卒，¶
子夷公說立。¶
是歲，¶
周幽王即位。¶
夷公三年卒，¶
弟平公燮立。¶
平公七年，¶
周幽王為犬戎所殺，¶
周東徙。¶
秦始列為諸侯。
<pb:KR2a0001_tls_400-288a>¶

二十三年，¶
平公卒，¶
子文公圉立。
<pb:KR2a0001_tls_400-289a>¶

文公元年，¶
取蔡女，¶
生子佗。¶
十年，¶
文公卒，¶
長子桓公鮑立。
<pb:KR2a0001_tls_400-290a>¶

桓公二十三年，¶
魯隱公初立。¶
二十六年，¶
衛殺其君州吁。¶
三十三年，¶
魯弒其君隱公。
<pb:KR2a0001_tls_400-291a>¶

三十八年正月甲戌己丑，¶
桓公鮑卒。¶
桓公弟佗，¶
其母蔡女，¶
故蔡人為佗殺五父及桓公太子免而立佗，¶
是為厲公。¶
桓公病而亂作，¶
國人分散，¶
故再赴。
<pb:KR2a0001_tls_400-292a>¶

厲公二年，¶
生子敬仲完。¶
周太史過陳，¶
陳厲公使似《周易》筮之，¶
卦得《觀》之《否》：¶
「是為觀國之光，¶
利用賓于王。¶
此其代陳有國乎？¶
不在此，¶
其在異國？¶
非此其身，¶
在其子孫。¶
若在異國，¶
必姜姓。¶
姜姓，¶
太嶽之後。¶
物莫能兩大，¶
陳衰，¶
此其昌乎？」
<pb:KR2a0001_tls_400-293a>¶

厲公取蔡女，¶
蔡女與蔡人亂，¶
厲公數如蔡淫。¶
七年，¶
厲公所殺桓公太子免之三弟，¶
長曰躍，¶
中曰林，¶
少曰杵臼，¶
共令蔡人誘厲公以好女，¶
與蔡人共殺厲公而立躍，¶
是為利公。¶
利公者，¶
桓公子也。¶
利公立五月卒，¶
立中弟林，¶
是為莊公。¶
莊公七年卒，¶
少弟杵臼立，¶
是為宣公。
<pb:KR2a0001_tls_400-294a>¶

宣公三年，¶
楚武王卒，¶
楚始彊。¶
十七年，¶
周惠王娶陳女為后。
<pb:KR2a0001_tls_400-295a>¶

二十一年，¶
宣公後有嬖姬生子款，¶
欲立之，¶
乃殺其太子禦寇。¶
禦寇素愛厲公子完，¶
完懼禍及己，¶
乃奔齊。¶
齊桓公欲使陳完為卿，¶
完曰：¶
「羈旅之臣，¶
幸得免負檐，¶
君之惠也，¶
不敢當高位。」¶
桓公使為工正。¶
齊懿仲欲妻陳敬仲，¶
卜之，¶
占曰：¶
「是謂鳳皇于飛，¶
和鳴鏘鏘。¶
有媯之後，¶
將育于姜。¶
五世其昌，¶
並于正卿。¶
八世久後，¶
莫之與京。」
<pb:KR2a0001_tls_400-296a>¶

三十七年，¶
齊桓公伐蔡，¶
蔡敗；¶
南侵楚，¶
至召陵，¶
還過陳。¶
陳大夫轅濤塗惡其過陳，¶
詐齊令出東道。¶
東道惡，¶
桓公怒，¶
執陳轅濤塗。¶
是歲，¶
晉獻公殺其太子申生。
<pb:KR2a0001_tls_400-297a>¶

四十五年，¶
宣公卒，¶
子款立，¶
是為穆公。¶
穆公五年，¶
齊桓公卒。¶
十六年，¶
晉文公敗楚師于城濮。¶
是歲，¶
穆公卒，¶
子共公朔立。¶
共公六年，¶
楚太子商臣弒其父成王代立，¶
是為穆王。¶
十一年，¶
秦穆公卒。¶
十八年，¶
共公卒，¶
子靈公平國立。
<pb:KR2a0001_tls_400-298a>¶

靈公元年，¶
楚莊王即位。¶
六年，¶
楚伐陳。¶
十年，¶
陳及楚平。
<pb:KR2a0001_tls_400-299a>¶

十四年，¶
靈公與其大夫孔寧、¶
儀行父皆通於夏姬，¶
衷其衣以戲於朝。¶
泄冶諫曰：¶
「君臣淫亂，¶
民何效焉？」¶
靈公以告二子，¶
二子請殺泄冶，¶
公弗禁，¶
遂殺泄冶。¶
十五年，¶
靈公與二子飲於夏氏。¶
公戲二子曰：¶
「徵舒似汝。」¶
二子曰：¶
「亦似公。」¶
徵舒怒。¶
靈公罷酒出，¶
徵舒伏弩廄門射殺靈公。¶
孔寧、¶
儀行父皆奔楚，¶
靈公太子午奔晉。¶
徵舒自立為陳侯。¶
徵舒，¶
故陳大夫也。¶
夏姬，¶
御叔之妻，¶
舒之母也。
<pb:KR2a0001_tls_400-300a>¶

成公元年冬，¶
楚莊王為夏徵舒殺靈公，¶
率諸侯伐陳。¶
謂陳曰：¶
「無驚，¶
吾誅徵舒而已。」¶
已誅徵舒，¶
因縣陳而有之，¶
群臣畢賀。¶
申叔時使於齊來還，¶
獨不賀。¶
莊王問其故，¶
對曰：¶
「鄙語有之，¶
牽牛徑人田，¶
田主奪之牛。¶
徑則有罪矣，¶
奪之牛，¶
不亦甚乎？¶
今王以徵舒為賊弒君，¶
故徵兵諸侯，¶
以義伐之，¶
已而取之，¶
以利其地，¶
則後何以令於天下！¶
是以不賀。」¶
莊王曰：¶
「善。」¶
乃迎陳靈公太子午於晉而立之，¶
復君陳如故，¶
是為成公。¶
孔子讀史記至楚復陳，¶
曰：¶
「賢哉楚莊王！¶
輕千乘之國而重一言。」
<pb:KR2a0001_tls_400-301a>¶

八年，¶
楚莊王卒。¶
二十九年，¶
陳倍楚盟。¶
三十年，¶
楚共王伐陳。¶
是歲，¶
成公卒，¶
子哀公弱立。¶
楚以陳喪，¶
罷兵去。
<pb:KR2a0001_tls_400-302a>¶

哀公三年，¶
楚圍陳，¶
復釋之。¶
二十八年，¶
楚公子圍弒其君郟敖自立，¶
為靈王。
<pb:KR2a0001_tls_400-303a>¶

三十四年，¶
初，哀公娶鄭，¶
長姬生悼太子師，¶
少姬生偃。¶
二嬖妾，¶
長妾生留，¶
少妾生勝。¶
留有寵哀公，¶
哀公屬之其弟司徒招。¶
哀公病，¶
三月，¶
招殺悼太子，¶
立留為太子。¶
哀公怒，¶
欲誅招，¶
招發兵圍守哀公，¶
哀公自經殺。¶
招卒立留為陳君。¶
四月，¶
陳使使赴楚。¶
楚靈王聞陳亂，¶
乃殺陳使者，¶
使公子棄疾發兵伐陳，¶
陳君留奔鄭。¶
九月，¶
楚圍陳。¶
十一月，¶
滅陳。¶
使棄疾為陳公。
<pb:KR2a0001_tls_400-304a>¶

招之殺悼太子也，¶
太子之子名吳，¶
出奔晉。¶
晉平公問太史趙曰：¶
「陳遂亡乎？」¶
對曰：¶
「陳，¶
顓頊之族。¶
陳氏得政於齊，¶
乃卒亡。¶
自幕至于瞽瞍，¶
無違命。¶
舜重之以明德。¶
至於遂，¶
世世守之。¶
及胡公，¶
周賜之姓，¶
使祀虞帝。¶
且盛德久後，¶
必百世祀。¶
虞之世未也，¶
其在齊乎？」
<pb:KR2a0001_tls_400-305a>¶

楚靈王滅陳五歲，¶
楚公子棄疾弒靈王代立，¶
是為平王。¶
平王初立，¶
欲得和諸侯，¶
乃求故陳悼太子師之子吳，¶
立為陳侯，¶
是為惠公。¶
惠公立，¶
探續哀公卒時年而為元，¶
空籍五歲矣。
<pb:KR2a0001_tls_400-306a>¶

十年，¶
陳火。¶
十五年，¶
吳王僚使公子光伐陳，¶
取胡、¶
沈而去。¶
二十八年，¶
吳王闔閭與子胥敗楚入郢。¶
是年，¶
惠公卒，¶
子懷公柳立。
<pb:KR2a0001_tls_400-307a>¶

懷公元年，¶
吳破楚，¶
在郢，¶
召陳侯。¶
陳侯欲往，¶
大夫曰：¶
「吳新得意；¶
楚王雖亡，¶
與陳有故，¶
不可倍。」¶
懷公乃以疾謝吳。¶
四年，¶
吳復召懷公。¶
懷公恐，¶
如吳。¶
吳怒其前不往，¶
留之，¶
因卒吳。¶
陳乃立懷公之子越，¶
是為湣公。
<pb:KR2a0001_tls_400-308a>¶

湣公六年，¶
孔子適陳。¶
吳王夫差伐陳，¶
取三邑而去。¶
十三年，¶
吳復來伐陳，¶
陳告急楚，¶
楚昭王來救，¶
軍於城父，¶
吳師去。¶
是年，¶
楚昭王卒於城父。¶
時孔子在陳。¶
十五年，¶
宋滅曹。¶
十六年，¶
吳王夫差伐齊，¶
敗之艾陵，¶
使人召陳侯。¶
陳侯恐，¶
如吳。¶
楚伐陳。¶
二十一年，¶
齊田常弒其君簡公。¶
二十三年，¶
楚之白公勝殺令尹子西、¶
子綦，¶
襲惠王。¶
葉公攻敗白公，¶
白公自殺。
<pb:KR2a0001_tls_400-309a>¶

二十四年，¶
楚惠王復國，¶
以兵北伐，¶
殺陳湣公，¶
遂滅陳而有之。¶
是歲，¶
孔子卒。𣏌
<pb:KR2a0001_tls_400-310a>¶

東樓公者，¶
夏后禹之後苗裔也。¶
殷時或封或絕。¶
周武王克殷紂，¶
求禹之後，¶
得東樓公，¶
封之於𣏌，¶
以奉夏后氏祀。
<pb:KR2a0001_tls_400-311a>¶

東樓公生西樓公，¶
西樓公生題公，¶
題公生謀娶公。¶
謀娶公當周厲王時。¶
謀娶公生武公。¶
武公立四十七年卒，¶
子靖公立。¶
靖公二十三年卒，¶
子共公立。¶
共公八年卒，¶
子德公立。¶
德公十八年卒，¶
弟桓公姑容立。¶
桓公十七年卒，¶
子孝公匄立。¶
孝公十七年卒，¶
弟文公益姑立。¶
文公十四年卒，¶
弟平公鬱立。¶
平公十八年卒，¶
子悼公成立。¶
悼公十二年卒，¶
子隱公乞立。¶
七月，¶
隱公弟遂弒隱公自立，¶
是為釐公。¶
釐公十九年卒，¶
子湣公維立。¶
湣公十五年，¶
楚惠王滅陳。¶
十六年，¶
湣公弟閼路弒湣公代立，¶
是為哀公。¶
哀公立十年卒，¶
湣公子敕立，¶
是為出公。¶
出公十二年卒，¶
子簡公春立。¶
立一年，¶
楚惠王之四十四年，¶
滅𣏌。𣏌¶
後陳亡三十四年。𣏌
<pb:KR2a0001_tls_400-312a>¶

小微，¶
其事不足稱述。
<pb:KR2a0001_tls_400-313a>¶

舜之後，¶
周武王封之陳，¶
至楚惠王滅之，¶
有世家言。¶
禹之後，¶
周武王封之𣏌，¶
楚惠王滅之，¶
有世家言。¶
契之後為殷，¶
殷有本紀言。¶
殷破，¶
周封其後於宋，¶
齊湣王滅之，¶
有世家言。¶
后稷之後為周，¶
秦昭王滅之，¶
有本紀言。¶
皋陶之後，¶
或封英、¶
六，楚穆王滅之，¶
無譜。¶
伯夷之後，¶
至周武王復封於齊，¶
曰太公望，¶
陳氏滅之，¶
有世家言。¶
伯翳之後，¶
至周平王時封為秦，¶
項羽滅之，¶
有本紀言。¶
垂、益、¶
夔、龍，¶
其後不知所封，¶
不見也。¶
右十一人者，¶
皆唐虞之際名有功德臣也；¶
其五人之後皆至帝王，¶
餘乃為顯諸侯。¶
滕、薛、¶
騶，夏、¶
殷、周之閒封也，¶
小，不足齒列，¶
弗論也。
<pb:KR2a0001_tls_400-314a>¶

周武王時，¶
侯伯尚千餘人。¶
及幽、¶
厲之後，¶
諸侯力攻相并。¶
江、黃、¶
胡、沈之屬，¶
不可勝數，¶
故弗采著于傳云。
<pb:KR2a0001_tls_400-315a>¶

太史公曰：¶
舜之德可謂至矣！¶
禪位於夏，¶
而後世血食者歷三代。¶
及楚滅陳，¶
而田常得政於齊，¶
卒為建國，¶
百世不絕，¶
苗裔茲茲，¶
有土者不乏焉。¶
至禹，¶
於周則𣏌，¶
微甚，¶
不足數也。¶
楚惠王滅𣏌，¶
其後越王句踐興。
<pb:KR2a0001_tls_400-316a>¶

4.7《衛康叔世家第七》
<pb:KR2a0001_tls_400-317a>¶

衛康叔名封，¶
周武王同母少弟也。¶
其次尚有冉季，¶
冉季最少。
<pb:KR2a0001_tls_400-318a>¶

武王已克殷紂，¶
復以殷餘民封紂子武庚祿父，¶
比諸侯，¶
以奉其先祀勿絕。¶
為武庚未集，¶
恐其有賊心，¶
武王乃令其管叔、¶
蔡叔傅相武庚祿父，¶
以和其民。¶
武王既崩，¶
成王少。¶
周公旦代成王治，¶
當國。¶
管叔、¶
蔡叔疑周公，¶
乃與武庚祿父作亂，¶
欲攻成周。¶
周公旦以成王命興師伐殷，¶
殺武庚禒父、¶
管叔，¶
於蔡叔，¶
以武庚殷餘民封康叔為衛君，¶
居河、¶
淇閒故商墟。
<pb:KR2a0001_tls_400-319a>¶

周公旦懼康叔齒少，¶
乃申告康叔曰：¶
「必求殷之賢人君子長者，¶
問其先殷所以興，¶
所以亡，¶
而務愛民。」¶
告以紂所以亡者以淫於酒，¶
酒之失，¶
婦人是用，¶
故紂之亂自此始。¶
為《梓材》，¶
示君子可法則。¶
故謂之《康誥》、¶
《酒誥》、¶
《梓材》以命之。¶
康叔之國，¶
既以此命，¶
能和集其民，¶
民大說。
<pb:KR2a0001_tls_400-320a>¶

成王長，¶
用事，¶
舉康叔為周司寇，¶
賜衛寶祭器，¶
以章有德。
<pb:KR2a0001_tls_400-321a>¶

康叔卒，¶
子康伯代立。¶
康伯卒，¶
子考伯立。¶
考伯卒，¶
子嗣伯立。¶
嗣伯卒，¶
子𢈻伯立。𢈻¶
伯卒，¶
子靖伯立。¶
靖伯卒，¶
子貞伯立。¶
貞伯卒，¶
子頃侯立。
<pb:KR2a0001_tls_400-322a>¶

頃侯厚賂周夷王，¶
夷王命衛為侯。¶
頃侯立十二年卒，¶
子釐侯立。
<pb:KR2a0001_tls_400-323a>¶

釐侯十三年，¶
周厲王出犇于彘，¶
共和行政焉。¶
二十八年，¶
周宣王立。
<pb:KR2a0001_tls_400-324a>¶

四十二年，¶
釐侯卒，¶
太子共伯餘立為君。¶
共伯弟和有寵於釐侯，¶
多予之賂；¶
和以其賂賂士，¶
以襲攻共伯於墓上，¶
共伯入釐侯羡自殺。¶
衛人因葬之釐侯旁，¶
謚曰共伯，¶
而立和為衛侯，¶
是為武公。
<pb:KR2a0001_tls_400-325a>¶

武公即位，¶
修康叔之政，¶
百姓和集。¶
四十二年，¶
犬戎殺周幽王，¶
武公將兵往佐周平戎，¶
甚有功，¶
周平王命武公為公。¶
五十五年，¶
卒，子莊公揚立。
<pb:KR2a0001_tls_400-326a>¶

莊公五年，¶
取齊女為夫人，¶
好而無子。¶
又取陳女為夫人，¶
生子，¶
蚤死。¶
陳女女弟亦幸於莊公，¶
而生子完。¶
完母死，¶
莊公令夫人齊女子之，¶
立為太子。¶
莊公有寵妾，¶
生子州吁。¶
十八年，¶
州吁長，¶
好兵，¶
莊公使將。¶
石碏諫莊公曰：¶
「庶子好兵，¶
使將，¶
亂自此起。」¶
不聽。¶
二十三年，¶
莊公卒，¶
太子完立，¶
是為桓公。
<pb:KR2a0001_tls_400-327a>¶

桓公二年，¶
弟州吁驕奢，¶
桓公絀之，¶
州吁出犇。¶
十二年，¶
鄭伯弟段攻其兄，¶
不勝，¶
亡，而州吁求與之友。¶
十六年，¶
州吁收聚衛亡人以襲殺桓公，¶
州吁自立為衛君。¶
為鄭伯弟段欲伐鄭請宋、¶
陳、蔡與俱，¶
三國皆許州吁。¶
州吁新立，¶
好兵，¶
弒桓公，¶
衛人皆不愛。¶
石碏乃因桓公母家於陳，¶
詳為善州吁。¶
至鄭郊，¶
石碏與陳侯共謀，¶
使右宰醜進食，¶
因殺州吁于濮，¶
而迎桓公弟晉於邢而立之，¶
是為宣公。
<pb:KR2a0001_tls_400-328a>¶

宣公七年，¶
魯弒其君隱公。¶
九年，¶
宋督弒其君殤公，¶
及孔父。¶
十年，¶
晉曲沃莊伯弒其君哀侯。
<pb:KR2a0001_tls_400-329a>¶

十八年，¶
初，宣公愛夫人夷姜，¶
夷姜生子伋，¶
以為太子，¶
而令右公子傅之。¶
右公子為太子取齊女，¶
未入室，¶
而宣公見所欲為太子婦者好，¶
說而自取之，¶
更為太子取他女。¶
宣公得齊女，¶
生子壽、¶
子朔，¶
令左公子傅之。¶
太子伋母死，¶
宣公正夫人與朔共讒惡太子伋。¶
宣公自以其奪太子妻也，¶
心惡太子，¶
欲廢之。¶
及聞其惡，¶
大怒，¶
乃使太子伋於齊而令盜遮界上殺之，¶
與太子白旄，¶
而告界盜見持白旄者殺之。¶
且行，¶
子朔之兄壽，¶
太子異母弟也，¶
知朔之惡太子而君欲殺之，¶
乃謂太子曰：¶
「界盜見太子白旄，¶
即殺太子，¶
太子可毋行。」¶
太子曰：¶
「逆父命求生，¶
不可。」¶
遂行。¶
壽見太子不止，¶
乃盜其白旄而先馳至界。¶
界盜見其驗，¶
即殺之。¶
壽已死，¶
而太子伋又至，¶
謂盜曰：¶
「所當殺乃我也。」¶
盜并殺太子伋，¶
以報宣公。¶
宣公乃以子朔為太子。¶
十九年，¶
宣公卒，¶
太子朔立，¶
是為惠公。
<pb:KR2a0001_tls_400-330a>¶

左右公子不平朔之立也，¶
惠公四年，¶
左右公子怨惠公之讒殺前太子伋而代立，¶
乃作亂，¶
攻惠公，¶
立太子伋之弟黔牟為君，¶
惠公犇齊。
<pb:KR2a0001_tls_400-331a>¶

衛君黔牟立八年，¶
齊襄公率諸侯奉王命共伐衛，¶
納衛惠公，¶
誅左右公子。¶
衛君黔牟犇于周，¶
惠公復立。¶
惠公立三年出亡，¶
亡八年復入，¶
與前通年凡十三年矣。
<pb:KR2a0001_tls_400-332a>¶

二十五年，¶
惠公怨周之容舍黔牟，¶
與燕伐周。¶
周惠王犇溫，¶
衛、燕立惠王弟穨為王。¶
二十九年，¶
鄭復納惠王。¶
三十一年，¶
惠公卒，¶
子懿公赤立。
<pb:KR2a0001_tls_400-333a>¶

懿公即位，¶
好鶴，¶
淫樂奢侈。¶
九年，¶
翟伐衛，¶
衛懿公欲發兵，¶
兵或畔。¶
大臣言曰：¶
「君好鶴，¶
鶴可令擊翟。」¶
翟於是遂入，¶
殺懿公。
<pb:KR2a0001_tls_400-334a>¶

懿公之立也，¶
百姓大臣皆不服。¶
自懿公父惠公朔之讒殺太子伋代立至於懿公，¶
常欲敗之，¶
卒滅惠公之後而更立黔牟之弟昭伯頑之子申為君，¶
是為戴公。
<pb:KR2a0001_tls_400-335a>¶

戴公申元年卒。¶
齊桓公以衛數亂，¶
乃率諸侯伐翟，¶
為衛築楚丘，¶
立戴公弟燬為衛君，¶
是為文公。¶
文公以亂故犇齊，¶
齊人入之。
<pb:KR2a0001_tls_400-336a>¶

初，¶
翟殺懿公也，¶
衛人憐之，¶
思復立宣公前死太子伋之後，¶
伋子又死，¶
而代伋死者子壽又無子。¶
太子伋同母弟二人：¶
其一曰黔牟，¶
黔牟嘗代惠公為君，¶
八年復去；¶
其二曰昭伯。¶
昭伯、¶
黔牟皆已前死，¶
故立昭伯子申為戴公。¶
戴公卒，¶
復立其弟燬為文公。
<pb:KR2a0001_tls_400-337a>¶

文公初立，¶
輕賦平罪，¶
身自勞，¶
與百姓同苦，¶
以收衛民。
<pb:KR2a0001_tls_400-338a>¶

十六年，¶
晉公子重耳過，¶
無禮。¶
十七年，¶
齊桓公卒。¶
二十五年，¶
文公卒，¶
子成公鄭立。
<pb:KR2a0001_tls_400-339a>¶

成公三年，¶
晉欲假道於衛救宋，¶
成公不許。¶
晉更從南河度，¶
救宋。¶
徵師於衛，¶
衛大夫欲許，¶
成公不肯。¶
大夫元咺攻成公，¶
成公出犇。¶
晉文公重耳伐衛，¶
分其地予宋，¶
討前過無禮及不救宋患也。¶
衛成公遂出犇陳。¶
二歲，¶
如周求入，¶
與晉文公會。¶
晉使人鴆衛成公，¶
成公私於周主鴆，¶
令薄，¶
得不死。¶
已而周為請晉文公，¶
卒入之衛，¶
而誅元咺，¶
衛君瑕出犇。¶
七年，¶
晉文公卒。¶
十二年，¶
成公朝晉襄公。¶
十四年，¶
秦穆公卒。¶
二十六年，¶
齊邴歜弒其君懿公。¶
三十五年，¶
成公卒，¶
子穆公遬立。
<pb:KR2a0001_tls_400-340a>¶

穆公二年，¶
楚莊王伐陳，¶
殺夏徵舒。¶
三年，¶
楚莊王圍鄭，¶
鄭降，¶
復釋之。¶
十一年，¶
孫良夫救魯伐齊，¶
復得侵地。¶
穆公卒，¶
子定公臧立。¶
定公十二年卒，¶
子獻公衎立。
<pb:KR2a0001_tls_400-341a>¶

獻公十三年，¶
公令師曹教宮妾鼓琴，¶
妾不善，¶
曹笞之。¶
妾以幸惡曹於公，¶
公亦笞曹三百。¶
十八年，¶
獻公戒孫文子。¶
甯惠子食，¶
皆往。¶
日旰不召，¶
而去射鴻於囿。¶
二子從之，¶
公不釋射服與之言。¶
二子怒，¶
如宿。¶
孫文子子數侍公飲，¶
使師曹歌《巧言》之卒章。¶
師曹又怒公之嘗笞三百，¶
乃歌之，¶
欲以怒孫文子，¶
報衛獻公。¶
文子語蘧伯玉，¶
伯玉曰：¶
「臣不知也。」¶
遂攻出獻公。¶
獻公犇齊，¶
齊置衛獻公於聚邑。¶
孫文子、¶
甯惠子共立定公弟秋為衛君，¶
是為殤公。
<pb:KR2a0001_tls_400-342a>¶

殤公秋立，¶
封孫文子林父於宿。¶
十二年，¶
甯喜與孫林父爭寵相惡，¶
殤公使甯喜攻孫林父。¶
林父犇晉，¶
復求入故衛獻公。¶
獻公在齊，¶
齊景公聞之，¶
與衛獻公如晉求入。¶
晉為伐衛，¶
誘與盟。¶
衛殤公會晉平公，¶
平公執殤公與甯喜而復入衛獻公。¶
獻公亡在外十二年而入。
<pb:KR2a0001_tls_400-343a>¶

獻公後元年，¶
誅甯喜。
<pb:KR2a0001_tls_400-344a>¶

三年，¶
吳延陵季子使過衛，¶
見蘧伯玉、¶
史鰌，¶
曰：¶
「衛多君子，¶
其國無故。」¶
過宿，¶
孫林父為擊磬，¶
曰：¶
「不樂，¶
音大悲，¶
使衛亂乃此矣。」¶
是年，¶
獻公卒，¶
子襄公惡立。
<pb:KR2a0001_tls_400-345a>¶

襄公六年，¶
楚靈王會諸侯，¶
襄公稱病不往。
<pb:KR2a0001_tls_400-346a>¶

九年，¶
襄公卒。¶
初，襄公有賤妾，¶
幸之，¶
有身，¶
夢有人謂曰：¶
「我康叔也，¶
令若子必有衛，¶
名而子曰¶
『元』。」¶
妾怪之，¶
問孔成子。¶
成子曰：¶
「康叔者，¶
衛祖也。」¶
及生子，¶
男也，¶
以告襄公。¶
襄公曰：¶
「天所置也。」¶
名之曰元。¶
襄公夫人無子，¶
於是乃立元為嗣，¶
是為靈公。
<pb:KR2a0001_tls_400-347a>¶

靈公五年，¶
朝晉昭公。¶
六年，¶
楚公子棄疾弒靈王自立，¶
為平王。¶
十一年，¶
火。
<pb:KR2a0001_tls_400-348a>¶

三十八年，¶
孔子來，¶
祿之如魯。¶
後有隙，¶
孔子去。¶
後復來。
<pb:KR2a0001_tls_400-349a>¶

三十九年，¶
太子蒯聵與靈公夫人南子有惡，¶
欲殺南子。¶
蒯聵與其徒戲陽遬謀，¶
朝，使殺夫人。¶
戲陽後悔，¶
不果。¶
蒯聵數目之，¶
夫人覺之，¶
懼，呼曰：¶
「太子欲殺我！」¶
靈公怒，¶
太子蒯聵犇宋，¶
已而之晉趙氏。
<pb:KR2a0001_tls_400-350a>¶

四十二年春，¶
靈公游于郊，¶
令子郢僕。¶
郢，靈公少子也，¶
字子南。¶
靈公怨太子出犇，¶
謂郢曰：¶
「我將立若為後。」¶
郢對曰：¶
「郢不足以辱社稷，¶
君更圖之。」¶
夏，靈公卒，¶
夫人命子郢為太子，¶
曰：¶
「此靈公命也。」¶
郢曰：¶
「亡人太子蒯聵之子輒在也，¶
不敢當。」¶
於是衛乃以輒為君，¶
是為出公。
<pb:KR2a0001_tls_400-351a>¶

六月乙酉，¶
趙簡子欲入蒯聵，¶
乃令陽虎詐命衛十餘人衰絰歸，¶
簡子送蒯聵。¶
衛人聞之，¶
發兵擊蒯聵。¶
蒯聵不得入，¶
入宿而保，¶
衛人亦罷兵。
<pb:KR2a0001_tls_400-352a>¶

出公輒四年，¶
齊田乞弒其君孺子。¶
八年，¶
齊鮑子弒其君悼公。
<pb:KR2a0001_tls_400-353a>¶

孔子自陳入衛。¶
九年，¶
孔文子問兵於仲尼，¶
仲尼不對。¶
其後魯迎仲尼，¶
仲尼反魯。
<pb:KR2a0001_tls_400-354a>¶

十二年，¶
初，孔圉文子取太子蒯聵之姊，¶
生悝。¶
孔氏之豎渾良夫美好，¶
孔文子卒，¶
良夫通於悝母。¶
太子在宿，¶
悝母使良夫於太子。¶
太子與良夫言曰：¶
「苟能入我國，¶
報子以乘軒，¶
免子三死，¶
毋所與。」¶
與之盟，¶
許以悝母為妻。¶
閏月，¶
良夫與太子入，¶
舍孔氏之外圃。¶
昏，二人蒙衣而乘，¶
宦者羅御，¶
如孔氏。¶
孔氏之老欒甯問之，¶
稱姻妾以告。¶
遂入，¶
適伯姬氏。¶
既食，¶
悝母杖戈而先，¶
太子與五人介，¶
輿猳從之。¶
伯姬劫悝於廁，¶
彊盟之，¶
遂劫以登臺。¶
欒甯將飲酒，¶
炙未熟，¶
聞亂，¶
使告仲由。¶
召護駕乘車，¶
行爵食炙，¶
奉出公輒犇魯。
<pb:KR2a0001_tls_400-355a>¶

仲由將入，¶
遇子羔將出，¶
曰：¶
「門已閉矣。」¶
子路曰：¶
「吾姑至矣。」¶
子羔曰：¶
「不及，¶
莫踐其難。」¶
子路曰：¶
「食焉不辟其難。」¶
子羔遂出。¶
子路入，¶
及門，¶
公孫敢闔門，¶
曰：¶
「毋入為也！」¶
子路曰：¶
「是公孫也？¶
求利而逃其難。¶
由不然，¶
利其祿，¶
必救其患。」¶
有使者出，¶
子路乃得入。¶
曰：¶
「太子焉用孔悝？¶
雖殺之，¶
必或繼之。」¶
且曰：¶
「太子無勇。¶
若燔臺，¶
必舍孔叔。」¶
太子聞之，¶
懼，下石乞、¶
盂黶敵子路，¶
以戈擊之，¶
割纓。¶
子路曰：¶
「君子死，¶
冠不免。」¶
結纓而死。¶
孔子聞衛亂，¶
曰：¶
「嗟乎！¶
柴也其來乎？¶
由也其死矣。」¶
孔悝竟立太子蒯聵，¶
是為莊公。
<pb:KR2a0001_tls_400-356a>¶

莊公蒯聵者，¶
出公父也，¶
居外，¶
怨大夫莫迎立。¶
元年即位，¶
欲盡誅大臣，¶
曰：¶
「寡人居外久矣，¶
子亦嘗聞之乎？」¶
群臣欲作亂，¶
乃止。
<pb:KR2a0001_tls_400-357a>¶

二年，¶
魯孔丘卒。
<pb:KR2a0001_tls_400-358a>¶

三年，¶
莊公上城，¶
見戎州。¶
曰：¶
「戎虜何為是？」¶
戎州病之。¶
十月，¶
戎州告趙簡子，¶
簡子圍衛。¶
十一月，¶
莊公出犇，¶
衛人立公子斑師為衛君。¶
齊伐衛，¶
虜斑師，¶
更立公子起為衛君。
<pb:KR2a0001_tls_400-359a>¶

衛君起元年，¶
衛石曼尃逐其君起，¶
起犇齊。¶
衛出公輒自齊復歸立。¶
初，出公立十二年亡，¶
亡在外四年復入。¶
出公後元年，¶
賞從亡者。¶
立二十一年卒，¶
出公季父黔攻出公子而自立，¶
是為悼公。
<pb:KR2a0001_tls_400-360a>¶

悼公五年卒，¶
子敬公弗立。¶
敬公十九年卒，¶
子昭公糾立。¶
是時三晉彊，¶
衛如小侯，¶
屬之。
<pb:KR2a0001_tls_400-361a>¶

昭公六年，¶
公子亹弒之代立，¶
是為懷公。¶
懷公十一年，¶
公子穨弒懷公而代立，¶
是為，¶
慎公。¶
慎公父，¶
公子適；¶
適父，¶
敬公也。¶
慎公四十二年卒，¶
子聲公訓立。¶
聲公十一年卒，¶
子成侯遫立。
<pb:KR2a0001_tls_400-362a>¶

成侯十一年，¶
公孫鞅入秦。¶
十六年，¶
衛更貶號曰侯。
<pb:KR2a0001_tls_400-363a>¶

二十九年，¶
成侯卒，¶
子平侯立。¶
平侯八年卒，¶
子嗣君立。
<pb:KR2a0001_tls_400-364a>¶

嗣君五年，¶
更貶號曰君，¶
獨有濮陽。
<pb:KR2a0001_tls_400-365a>¶

四十二年卒，¶
子懷君立。¶
懷君三十一年，¶
朝魏，¶
魏囚殺懷君。¶
魏更立嗣君弟，¶
是為元君。¶
元君為魏壻，¶
故魏立之。¶
元君十四年，¶
秦拔魏東地，¶
秦初置東郡，¶
更徙衛野王縣，¶
而并濮陽為東郡。¶
二十五年，¶
元君卒，¶
子君角立。
<pb:KR2a0001_tls_400-366a>¶

君角九年，¶
秦并天下，¶
立為始皇帝。¶
二十一年，¶
二世廢君角為庶人，¶
衛絕祀。
<pb:KR2a0001_tls_400-367a>¶

太史公曰：¶
余讀世家言，¶
至於宣公之太子以婦見誅，¶
弟壽爭死以相讓，¶
此與晉太子申生不敢明驪姬之過同，¶
俱惡傷父之志。¶
然卒死亡，¶
何其悲也！¶
或父子相殺，¶
兄弟相滅，¶
亦獨何哉？
<pb:KR2a0001_tls_400-368a>¶

4.8《宋微子世家第八》
<pb:KR2a0001_tls_400-369a>¶

微子開者，¶
殷帝乙之首子而帝紂之庶兄也。¶
紂既立，¶
不明，¶
淫亂於政，¶
微子數諫，¶
紂不聽。¶
及祖伊以周西伯昌之修德，¶
滅𨸒國，¶
懼禍至，¶
以告紂。¶
紂曰：¶
「我生不有命在天乎？¶
是何能為！」¶
於是微子度紂終不可諫，¶
欲死之，¶
及去，¶
未能自決，¶
乃問於太師、¶
少師曰：¶
「殷不有治政，¶
不治四方。¶
我祖遂陳於上，¶
紂沈湎於酒，¶
婦人是用，¶
亂敗湯德於下。¶
殷既小大好草竊姦宄，¶
卿士師師非度，¶
皆有罪辜，¶
乃無維獲，¶
小民乃並興，¶
相為敵讎。¶
今殷其典喪！¶
若涉水無津涯。¶
殷遂喪，¶
越至于今。」¶
曰：¶
「太師，¶
少師，¶
我其發出往？¶
吾家保于喪？¶
今女無故告予，¶
顛躋，¶
如之何其？」¶
太師若曰：¶
「王子，¶
天篤下菑亡殷國，¶
乃毋畏畏，¶
不用老長。¶
今殷民乃陋淫神祇之祀。¶
今誠得治國，¶
國治身死不恨。¶
為死，¶
終不得治，¶
不如去。」¶
遂亡。
<pb:KR2a0001_tls_400-370a>¶

箕子者，¶
紂親戚也。¶
紂始為象箸，¶
箕子歎曰：¶
「彼為象箸，¶
必為玉桮；¶
為桮，¶
則必思遠方珍怪之物而御之矣。¶
輿馬宮室之漸自此始，¶
不可振也。」¶
紂為淫泆，¶
箕子諫，¶
不聽。¶
人或曰：¶
「可以去矣。」¶
箕子曰：¶
「為人臣諫不聽而去，¶
是彰君之惡而自說於民，¶
吾不忍為也。」¶
乃被髮詳狂而為奴。¶
遂隱而鼓琴以自悲，¶
故傳之曰《箕子操》。
<pb:KR2a0001_tls_400-371a>¶

王子比干者，¶
亦紂之親戚也。¶
見箕子諫不聽而為奴，¶
則曰：¶
「君有過而不以死爭，¶
則百姓何辜！」¶
乃直言諫紂。¶
紂怒曰：¶
「吾聞聖人之心有七𡫀，¶
信有諸乎？」¶
乃遂殺王子比干，¶
刳視其心。
<pb:KR2a0001_tls_400-372a>¶

微子曰：¶
「父子有骨肉，¶
而臣主以義屬。¶
故父有過，¶
子三諫不聽，¶
則隨而號之；¶
人臣三諫不聽，¶
則其義可以去矣。」¶
於是太師、¶
少師乃勸微子去，¶
遂行。
<pb:KR2a0001_tls_400-373a>¶

周武王代紂克殷，¶
微子乃持其祭器造於軍門，¶
肉袒面縛，¶
左牽羊，¶
右把茅，¶
膝行而前以告。¶
於是武王乃釋微子，¶
復其位如故。
<pb:KR2a0001_tls_400-374a>¶

武王封紂子武庚祿父以續殷祀，¶
使管叔、¶
蔡叔傅相之。
<pb:KR2a0001_tls_400-375a>¶

武王既克殷，¶
訪問箕子。
<pb:KR2a0001_tls_400-376a>¶

武王曰：¶
「於乎！¶
維天陰定下民，¶
相和其居，¶
我不知其帝倫所序。」
<pb:KR2a0001_tls_400-377a>¶

箕子對曰：¶
「在昔鯀陻鴻水，¶
汩陳其五行，¶
帝乃震怒，¶
不從鴻範九等，¶
常倫所斁。¶
鯀則殛死，¶
禹乃嗣興。¶
天乃錫禹鴻範九等，¶
常倫所序。」
<pb:KR2a0001_tls_400-378a>¶

「初一曰五行；¶
二曰五事；¶
三曰八政；¶
四曰五紀；¶
五曰皇極；¶
六曰三德；¶
七曰稽疑；¶
八曰庶徵；¶
九曰嚮用五福，¶
畏用六極。
<pb:KR2a0001_tls_400-379a>¶

「五行：¶
一曰水，¶
二曰火，¶
三曰木，¶
四曰金，¶
五曰土。¶
水曰潤下，¶
火曰炎上，¶
木曰曲直，¶
金曰從革，¶
土曰稼穡。¶
潤下作鹹，¶
炎上作苦，¶
曲直作酸，¶
從革作辛，¶
稼穡作甘。
<pb:KR2a0001_tls_400-380a>¶

「五事，¶
一曰貌，¶
二曰言，¶
三曰視，¶
四曰聽，¶
五曰思。¶
貌曰恭，¶
言曰從，¶
視曰明，¶
聽曰聰，¶
思曰睿。¶
恭作肅，¶
從作治，¶
明作智，¶
聰作謀，¶
睿作聖。
<pb:KR2a0001_tls_400-381a>¶

「八政：¶
一曰食，¶
二曰貨，¶
三曰祀，¶
四曰司空，¶
五曰司徒，¶
六曰司寇，¶
七曰賓，¶
八曰師。
<pb:KR2a0001_tls_400-382a>¶

「五紀：¶
一曰歲，¶
二曰月，¶
三曰日，¶
四曰星辰，¶
五曰曆數。
<pb:KR2a0001_tls_400-383a>¶

「皇極：¶
皇建其有極，¶
斂時五福，¶
用傅錫其庶民，¶
維時其庶民于女極，¶
錫女保極。¶
凡厥庶民，¶
毋有淫朋，¶
人毋有比德，¶
維皇作極。¶
凡厥庶民，¶
有猷有為有守，¶
女則念之。¶
不協于極，¶
不離于咎，¶
皇則受之。¶
而安而色，¶
曰予所好德，¶
女則錫之福。¶
時人斯其維皇之極。¶
毋侮鰥寡而畏高明。¶
人之有能有為，¶
使羞其行，¶
而國其昌。¶
凡厥正人，¶
既富方穀。¶
女不能使有好于而家，¶
時人斯其辜。¶
于其毋好，¶
女雖錫之福，¶
其作女用咎。¶
毋偏毋頗，¶
遵王之義。¶
毋有作好，¶
遵王之道。¶
毋有作惡，¶
遵王之路。¶
毋偏毋黨，¶
王道蕩蕩。¶
毋黨毋偏，¶
王道平平。¶
毋反毋側，¶
王道正直。¶
會其有極，¶
歸其有極。¶
曰王極之傅言，¶
是夷是訓，¶
于帝其順。¶
凡厥庶民，¶
極之傅言，¶
是順是行，¶
以近天子之光。¶
曰天子作民父母，¶
以為天下王。
<pb:KR2a0001_tls_400-384a>¶

「三德：¶
一曰正直，¶
二曰剛克，¶
三曰柔克。¶
平康正直，¶
彊不友剛克，¶
內友柔克，¶
沈漸剛克，¶
高明柔克。¶
維辟作福，¶
維辟作威，¶
維辟玉食。¶
臣無有作福作威玉食。¶
臣有作福作威玉食，¶
其害于而家，¶
凶于而國，¶
人用側頗辟，¶
民用僭忒。
<pb:KR2a0001_tls_400-385a>¶

「稽疑：¶
擇建立卜筮人。¶
乃命卜筮，¶
曰雨，¶
曰濟，¶
曰涕，¶
曰霧，¶
曰克，¶
曰貞，¶
曰悔，¶
凡七。¶
卜五，¶
占之用二，¶
衍貣。¶
立時人為卜筮，¶
三人占則從二人之言。¶
女則有大疑，¶
謀及女心，¶
謀及卿士，¶
謀及庶人，¶
謀及卜筮。¶
女則從，¶
龜從，¶
筮從，¶
卿士從，¶
庶民從，¶
是之謂大同，¶
而身其康彊，¶
而子孫其逢吉。¶
女則從，¶
龜從，¶
筮從，¶
卿士逆，¶
庶民逆，¶
吉。卿士從，¶
龜從，¶
筮從，¶
女則逆，¶
庶民逆，¶
吉。庶民從，¶
龜從，¶
筮從，¶
女則逆，¶
卿士逆，¶
吉。女則從，¶
龜從，¶
筮逆，¶
卿士逆，¶
庶民逆，¶
作內吉，¶
作外凶。¶
龜筮共違于人，¶
用靜吉，¶
用作凶。
<pb:KR2a0001_tls_400-386a>¶

「庶徵：¶
曰雨，¶
曰陽，¶
曰奧，¶
曰寒，¶
曰風，¶
曰時。¶
五者來備，¶
各以其序，¶
庶草繁廡。¶
一極備，¶
凶。一極亡，¶
凶。曰休徵：¶
曰肅，¶
時雨若；¶
曰治，¶
時暘若；¶
曰知，¶
時奧若；¶
曰謀，¶
時寒若；¶
曰聖，¶
時風若。¶
曰咎徵：¶
曰狂，¶
常雨若；¶
曰僭，¶
常暘若；¶
曰舒，¶
常奧若；¶
曰急，¶
常寒若；¶
曰霧，¶
常風若。¶
王眚維歲，¶
卿士維月，¶
師尹維日。¶
歲月日時毋易，¶
百穀用成，¶
治用明，¶
畯民用章，¶
家用平康。¶
日月歲時既易，¶
百穀用不成，¶
治用昏不明，¶
畯民用微，¶
家用不寧。¶
庶民維星，¶
星有好風，¶
星有好雨。¶
日月之行，¶
有冬有夏。¶
月之從星，¶
則以風雨。
<pb:KR2a0001_tls_400-387a>¶

「五福：¶
一曰壽，¶
二曰富，¶
三曰康寧，¶
四曰攸好德，¶
五曰考終命。¶
六極：¶
一曰凶短折，¶
二曰疾，¶
三曰憂，¶
四曰貧，¶
五曰惡，¶
六曰弱。」
<pb:KR2a0001_tls_400-388a>¶

於是武王乃封箕子於朝鮮而不臣也。
<pb:KR2a0001_tls_400-389a>¶

其後箕子朝周，¶
過故殷虛，¶
感宮室毀壞，¶
生禾黍，¶
箕子傷之，¶
欲哭則不可，¶
欲泣為其近婦人，¶
乃作《麥秀之詩》以歌詠之。¶
其詩曰：¶
「麥秀漸漸兮，¶
禾黍油油。¶
彼狡僮兮，¶
不與我好兮！」¶
所謂狡童者，¶
紂也。¶
殷民聞之，¶
皆為流涕。
<pb:KR2a0001_tls_400-390a>¶

武王崩，¶
成王少，¶
周公旦代行政當國。¶
管、蔡疑之，¶
乃與武庚作亂，¶
欲襲成王、¶
周公。¶
周公既承成王命誅武庚，¶
殺管叔，¶
放蔡叔，¶
乃命微子開代殷後，¶
奉其先祀，¶
作《微子之命》以申之，¶
國于宋。¶
微子故能仁賢，¶
乃代武庚，¶
故殷之餘民甚戴愛之。
<pb:KR2a0001_tls_400-391a>¶

微子開卒，¶
立其弟衍，¶
是為微仲。¶
微仲卒，¶
子宋公稽立。¶
宋公稽卒，¶
子丁公申立。¶
丁公申卒，¶
子湣公共立。¶
湣公共卒，¶
弟煬公熙立。¶
煬公即位，¶
湣公子鮒祀弒煬公而自立，¶
曰¶
「我當立」，¶
是為厲公。¶
厲公卒，¶
子釐公舉立。
<pb:KR2a0001_tls_400-392a>¶

釐公十七年，¶
周厲王出奔彘。
<pb:KR2a0001_tls_400-393a>¶

二十八年，¶
釐公卒，¶
子惠公覵立。¶
惠公四年，¶
周宣王即位。¶
三十年，¶
惠公卒，¶
子哀公立。¶
哀公元年卒，¶
子戴公立。
<pb:KR2a0001_tls_400-394a>¶

戴公二十九年，¶
周幽王為犬戎所殺，¶
秦始列為諸侯。
<pb:KR2a0001_tls_400-395a>¶

三十四年，¶
戴公卒，¶
子武公司空立。¶
武公生女為魯惠公夫人，¶
生魯桓公。¶
十八年，¶
武公卒，¶
子宣公力立。
<pb:KR2a0001_tls_400-396a>¶

宣公有太子與夷。¶
十九年，¶
宣公病，¶
讓其弟和，¶
曰：¶
「父死子繼，¶
兄死弟及，¶
天下通義也。¶
我其立和。」¶
和亦三讓而受之。¶
宣公卒，¶
弟和立，¶
是為穆公。
<pb:KR2a0001_tls_400-397a>¶

穆公九年，¶
病，召大司馬孔父謂曰：¶
「先君宣公舍太子與夷而立我，¶
我不敢忘。¶
我死，¶
必立與夷也。」¶
孔父曰：¶
「群臣皆願立公子馮。」¶
穆公曰：¶
「毋立馮，¶
吾不可以負宣公。」¶
於是穆公使馮出居于鄭。¶
八月庚辰，¶
穆公卒，¶
兄宣公子與夷立，¶
是為殤公。¶
君子聞之，¶
曰：¶
「宋宣公可謂知人矣，¶
立其弟以成義，¶
然卒其子復享之。」
<pb:KR2a0001_tls_400-398a>¶

殤公元年，¶
衛公子州吁弒其君完自立，¶
欲得諸侯，¶
使告於宋曰：¶
「馮在鄭，¶
必為亂，¶
可與我伐之。」¶
宋許之，¶
與伐鄭，¶
至東門而還。¶
二年，¶
鄭伐宋，¶
以報東門之役。¶
其後諸侯數來侵伐。
<pb:KR2a0001_tls_400-399a>¶

九年，¶
大司馬孔父嘉妻好，¶
出，道遇太宰華督，¶
督說，¶
目而觀之。¶
督利孔父妻，¶
乃使人宣言國中曰：¶
「殤公即位十年耳，¶
而十一戰，¶
民苦不堪，¶
皆孔父為之，¶
我且殺孔父以寧民。」¶
是歲，¶
魯弒其君隱公。¶
十年，¶
華督攻殺孔父，¶
取其妻。¶
殤公怒，¶
遂弒殤公，¶
而迎穆公子馮於鄭而立之，¶
是為莊公。
<pb:KR2a0001_tls_400-400a>¶

莊公元年，¶
華督為相。¶
九年，¶
執鄭之祭仲，¶
要以立突為鄭君。¶
祭仲許，¶
竟立突。¶
十九年，¶
莊公卒，¶
子湣公捷立。
<pb:KR2a0001_tls_400-401a>¶

湣公七年，¶
齊桓公即位。¶
九年，¶
宋水，¶
魯使臧文仲往弔水。¶
湣公自罪曰：¶
「寡人以不能事鬼神，¶
政不脩，¶
故水。」¶
臧文仲善此言。¶
此言乃公子子魚教湣公也。
<pb:KR2a0001_tls_400-402a>¶

十年夏，¶
宋伐魯，¶
戰於乘丘，¶
魯生虜宋南宮萬。¶
宋人請萬，¶
萬歸宋。¶
十一年秋，¶
湣公與南宮萬獵，¶
因博爭行，¶
湣公怒，¶
辱之，¶
曰：¶
「始吾敬若；¶
今若，¶
魯虜也。」¶
萬有力，¶
病此言，¶
遂以局殺湣公于蒙澤。¶
大夫仇牧聞之，¶
以兵造公門。¶
萬搏牧，¶
牧齒著門闔死。¶
因殺太宰華督，¶
乃更立公子游為君。¶
諸公子犇蕭，¶
公子禦說犇亳。¶
萬弟南宮牛將兵圍亳。¶
冬，蕭及宋之諸公子共擊殺南宮牛，¶
弒宋新君游而立湣公弟禦說，¶
是為桓公。¶
宋萬犇陳。¶
宋人請以賂陳。¶
陳人使婦人飲之醇酒，¶
以革裹之，¶
歸宋。¶
宋人醢萬也。
<pb:KR2a0001_tls_400-403a>¶

桓公二人，¶
諸侯伐宋，¶
至郊而去。¶
三年，¶
齊桓公始霸。¶
二十三年，¶
迎衛公子燬於齊，¶
立之，¶
是為衛文公。¶
文公女弟為桓公夫人。¶
秦穆公即位。¶
三十年，¶
桓公病，¶
太子茲甫讓其庶兄目夷為嗣。¶
桓公義太子意，¶
竟不聽。¶
三十一年春，¶
桓公卒，¶
太子茲甫立，¶
是為襄公。¶
以其庶兄目夷為相。¶
未葬，¶
而齊桓公會諸侯于葵丘，¶
襄公往會。
<pb:KR2a0001_tls_400-404a>¶

襄公七年，¶
宋地霣星如雨，¶
與雨偕下；¶
六鶂退蜚，¶
風疾也。
<pb:KR2a0001_tls_400-405a>¶

八年，¶
齊桓公卒，¶
宋欲為盟會。¶
十二年春，¶
宋襄公為鹿上之盟，¶
以求諸侯於楚，¶
楚人許之。¶
公子目夷諫曰：¶
「小國爭盟，¶
禍也。」¶
不聽。¶
秋，諸侯會宋公盟于盂。¶
目夷曰：¶
「禍其在此乎？¶
君欲已甚，¶
何以堪之！」¶
於是楚執宋襄公以伐宋。¶
冬，會于亳，¶
以釋宋公。¶
子魚曰：¶
「禍猶未也。」¶
十三年夏，¶
宋伐鄭。¶
子魚曰：¶
「禍在此矣。」¶
秋，楚伐宋以救鄭。¶
襄公將戰，¶
子魚諫曰：¶
「天之棄商久矣，¶
不可。」¶
冬，　¶
十一月，¶
襄公與楚成王戰于泓。¶
楚人未濟，¶
目夷曰：¶
「彼眾我寡，¶
及其未濟擊之。」¶
公不聽。¶
已濟未陳，¶
又曰：¶
「可擊。」¶
公曰：¶
「待其已陳。」¶
陳成，¶
宋人擊之。¶
宋師大敗，¶
襄公傷股。¶
國人皆怨公。¶
公曰：¶
「君子不困人於阸，¶
不鼓不成列。」¶
子魚曰：¶
「兵以勝為功，¶
何常言與！¶
必如公言，¶
即奴事之耳，¶
又何戰為？」
<pb:KR2a0001_tls_400-406a>¶

楚成王已救鄭，¶
鄭享之；¶
去而取鄭二姬以歸。¶
叔瞻曰：¶
「成王無禮，¶
其不沒乎？¶
為禮卒於無別，¶
有以知其不遂霸也。」
<pb:KR2a0001_tls_400-407a>¶

是年，¶
晉公子重耳過宋，¶
襄公以傷於楚，¶
欲得晉援，¶
厚禮重耳以馬二十乘。
<pb:KR2a0001_tls_400-408a>¶

十四年夏，¶
襄公病傷於泓而竟卒，¶
子成公王臣立。
<pb:KR2a0001_tls_400-409a>¶

成公元年，¶
晉文公即位。¶
三年，¶
倍楚盟親晉，¶
以有德於文公也。¶
四年，¶
楚成王伐宋，¶
宋告急於晉。¶
五年，¶
晉文公救宋，¶
楚兵去。¶
九年，¶
晉文公卒。¶
十一年，¶
楚太子商臣弒其父成王代立。¶
十六年，¶
秦穆公卒。
<pb:KR2a0001_tls_400-410a>¶

十七年，¶
成公卒。¶
成公弟禦殺太子及大司馬公孫固而自立為君。¶
宋人共殺君禦而立成公少子杵臼，¶
是為昭公。
<pb:KR2a0001_tls_400-411a>¶

昭公四年，¶
宋敗長翟緣斯於長丘。¶
七年，¶
楚莊王即位。
<pb:KR2a0001_tls_400-412a>¶

九年，¶
昭公無道，¶
國人不附。¶
昭公弟鮑革賢而下士。¶
先，襄公夫人欲通於公子鮑，¶
不可，¶
乃助之施於國，¶
因大夫華元為右師。¶
昭公出獵，¶
夫人王姬使衛伯攻殺昭公杵臼。¶
弟鮑革立，¶
是為文公。
<pb:KR2a0001_tls_400-413a>¶

文公元年，¶
晉率諸侯伐宋，¶
責以弒君。¶
聞文公定立，¶
乃去。¶
二年，¶
昭公子因文公母弟須與武、¶
繆、戴、¶
莊、桓之族為亂，¶
文公盡誅之，¶
出武、¶
繆之族。
<pb:KR2a0001_tls_400-414a>¶

四年春，¶
楚命鄭伐宋。¶
宋使華元將，¶
鄭敗宋，¶
囚華元。¶
華元之將戰，¶
殺羊以食士，¶
其御羊羹不及，¶
故怨，¶
馳入鄭軍，¶
故宋師敗，¶
得囚華元。¶
宋以兵車百乘文馬四百匹贖華元。¶
未盡入，¶
華元亡歸宋。
<pb:KR2a0001_tls_400-415a>¶

十四人，¶
楚莊王圍鄭。¶
鄭伯降楚，¶
楚復釋之。
<pb:KR2a0001_tls_400-416a>¶

十六年，¶
楚使過宋，¶
宋有前仇，¶
執楚使。¶
九月，¶
楚莊王圍宋。¶
十七年，¶
楚以圍宋五月不解，¶
宋城中急，¶
無食，¶
華元乃夜私見楚將子反。¶
子反告莊王。¶
王問：¶
「城中何如？」¶
曰：¶
「析骨而炊，¶
易子而食。」¶
莊王曰：¶
「誠哉言！¶
我軍亦有二日糧。」¶
以信故，¶
遂罷兵去。
<pb:KR2a0001_tls_400-417a>¶

二十二年，¶
文公卒，¶
子共公瑕立。¶
始厚葬。¶
君子譏華元不臣矣。
<pb:KR2a0001_tls_400-418a>¶

共公十年，¶
華元善楚將子重，¶
又善晉將欒書，¶
兩盟晉楚。¶
十三年，¶
共公卒。¶
華元為右師，¶
魚石為左師。¶
司馬唐山攻殺太子肥，¶
欲殺華元，¶
華元犇晉，¶
魚石止之，¶
至河乃還，¶
誅唐山。¶
乃立共公少子成，¶
是為平公。
<pb:KR2a0001_tls_400-419a>¶

平公三年，¶
楚共王拔宋之彭城，¶
以封宋左師魚石。¶
四年，¶
諸侯共誅魚石，¶
而歸彭城於宋。¶
三十五年，¶
楚公子圍弒其君自立，¶
為靈王。¶
四十四年，¶
平公卒，¶
子元公佐立。
<pb:KR2a0001_tls_400-420a>¶

元公三年，¶
楚公子棄疾弒靈王，¶
自立為平王。¶
八年，¶
宋火。¶
十年，¶
元公毋信，¶
詐殺諸公子，¶
大夫華、¶
向氏作亂。¶
楚平王太子建來犇，¶
見諸華氏相攻亂，¶
建去如鄭。¶
十五年，¶
元公為魯昭公避季氏居外，¶
為之求入魯，¶
行道卒，¶
子景公頭曼立。
<pb:KR2a0001_tls_400-421a>¶

景公十六年，¶
魯陽虎來犇，¶
已復去。¶
二十五年，¶
孔子過宋，¶
宋司馬桓魋惡之，¶
欲殺孔子，¶
孔子微服去。¶
三十年，¶
曹倍宋，¶
又倍晉，¶
宋伐曹，¶
晉不救，¶
遂滅曹有之。¶
三十六年，¶
齊田常弒簡公。
<pb:KR2a0001_tls_400-422a>¶

三十七年，¶
楚惠王滅陳。¶
熒惑守心。¶
心，宋之分野也。¶
景公憂之。¶
司星子韋曰：¶
「可移於相。」¶
景公曰：¶
「相，¶
吾之股肱。」¶
曰：¶
「可移於民。」¶
景公曰：¶
「君者待民。」¶
曰：¶
「可移於歲。」¶
景公曰：¶
「歲饑民困，¶
吾誰為君！」¶
子韋曰：¶
「天高聽卑。¶
君有君人之言三，¶
熒惑宜有動。」¶
於是候之，¶
果徙三度。
<pb:KR2a0001_tls_400-423a>¶

六十四年，¶
景公卒。¶
宋公子特攻殺太子而自立，¶
是為昭公。¶
昭公者，¶
元公之曾庶孫也。¶
昭公父公孫糾，¶
糾父公子褍秦，¶
褍秦即元公少子也。¶
景公殺昭公父糾，¶
故昭公怨殺太子而自立。
<pb:KR2a0001_tls_400-424a>¶

昭公四十七年卒，¶
子悼公購由立。¶
悼公八年卒，¶
子休公田立。¶
休公田二十三年卒，¶
子辟公辟兵立。¶
辟公三年卒，¶
子剔成立。¶
剔成四十一年，¶
剔成弟偃攻襲剔成，¶
剔成敗奔齊，¶
偃自立為宋君。
<pb:KR2a0001_tls_400-425a>¶

君偃十一年，¶
自立為王。¶
東敗齊，¶
取五城；¶
南敗楚，¶
取地三百里；¶
西敗魏軍，¶
乃與齊、¶
魏為敵國。¶
盛血以韋囊，¶
縣而射之，¶
命曰¶
「射天」。¶
淫於酒婦人。¶
群臣諫者輒射之。¶
於是諸侯皆曰¶
「桀宋」。¶
「宋其復為紂所為，¶
不可不誅」。¶
告齊伐宋。¶
王偃立四十七年，¶
齊湣王與魏、¶
楚伐宋、¶
殺王偃，¶
遂滅宋而三分其地。
<pb:KR2a0001_tls_400-426a>¶

太史公曰：¶
孔子稱¶
「微子去之，¶
箕子為之奴，¶
比干諫而死，¶
殷有三仁焉。」¶
《春秋》譏宋之亂自宣公廢太子而立弟，¶
國以不寧者十世。¶
襄公之時，¶
修行仁義，¶
欲為盟主。¶
其大夫正考父美之，¶
故追道契、¶
湯、高宗，¶
殷所以興，¶
作《商頌》。¶
襄公既敗於泓，¶
而君子或以為多，¶
傷中國闕禮義，¶
襃之也，¶
宋襄之有禮讓也。
<pb:KR2a0001_tls_400-427a>¶

4.9《晉世家第九》
<pb:KR2a0001_tls_400-428a>¶

晉唐叔虞者，¶
周武王子而成王弟。¶
初，武王與叔虞母會時，¶
夢天謂武王曰：¶
「余命女生子，¶
名虞，¶
余與之唐。」¶
及生子，¶
文在其手曰¶
「虞」¶
故遂因命之曰虞。
<pb:KR2a0001_tls_400-429a>¶

武王崩，¶
成王立，¶
唐有亂，¶
周公誅滅唐。¶
成王與叔虞戲，¶
削桐葉為珪以與叔虞，¶
曰：¶
「以此封若。」¶
史佚因請擇日立叔虞。¶
成王曰：¶
「吾與之戲耳。」¶
史佚曰：¶
「天子無戲言。¶
言則史書之，¶
禮成之，¶
樂歌之。」¶
於是遂封叔虞於唐。¶
唐在河、¶
汾之東，¶
方百里，¶
故曰唐叔虞。¶
姓姬氏，¶
字子于。
<pb:KR2a0001_tls_400-430a>¶

唐叔子燮，¶
是為晉侯。¶
晉侯子寧族，¶
是為武侯。¶
武侯之子服人，¶
是為成侯。¶
成侯子福，¶
是為厲侯。¶
厲侯之子宜臼，¶
是為靖侯。¶
靖侯已來，¶
年紀可推。¶
自唐叔至靖侯五世，¶
無其年數。
<pb:KR2a0001_tls_400-431a>¶

靖侯十七年，¶
周厲王迷惑暴虐，¶
國人作亂，¶
厲王出奔于彘，¶
大臣行政，¶
故曰：¶
「共和」。
<pb:KR2a0001_tls_400-432a>¶

十八年，¶
靖侯卒，¶
子釐侯司徒立。¶
釐侯十四年，¶
周宣王初立。¶
十八年，¶
釐侯卒，¶
子獻侯籍立。¶
獻侯十一年卒，¶
子穆侯費王立。
<pb:KR2a0001_tls_400-433a>¶

穆侯四年，¶
取齊女姜氏為夫人。¶
七年，¶
伐條。¶
生太子仇。¶
十年，¶
伐千畝，¶
有功。¶
生少子，¶
名曰成師。¶
晉人師服曰：¶
「異哉，¶
君之命子也！¶
太子曰仇，¶
仇者讎也。¶
少子曰成師，¶
成師大號，¶
成之者也。¶
名，自命也；¶
物，自定也。¶
今適庶名反逆，¶
此後晉其能毋亂乎？」
<pb:KR2a0001_tls_400-434a>¶

二十七年，¶
穆侯卒，¶
弟殤叔自立，¶
太子仇出奔。¶
殤叔三年，¶
周宣王崩。¶
四年，¶
穆侯太子仇率其徒襲殤叔而立，¶
是為文侯。
<pb:KR2a0001_tls_400-435a>¶

文侯十年，¶
周幽王無道，¶
犬戎殺幽王，¶
周東徙。¶
而秦襄公始列為諸侯。
<pb:KR2a0001_tls_400-436a>¶

三十五年，¶
文侯仇卒，¶
子昭侯伯立。
<pb:KR2a0001_tls_400-437a>¶

昭侯元年，¶
封文侯弟成師于曲沃。¶
曲沃邑大於翼。¶
翼，晉君都邑也。¶
成師封曲沃，¶
號為桓叔。¶
靖侯庶孫欒賓相桓叔。¶
桓叔是時年五十八矣，¶
好德，¶
晉國之眾皆附焉。¶
君子曰：¶
「晉之亂其在曲沃矣。¶
末大於本而得民心，¶
不亂何待！」
<pb:KR2a0001_tls_400-438a>¶

七年，¶
晉大臣潘父弒其君昭侯而迎曲沃桓叔。¶
桓叔欲入晉，¶
晉人發兵攻桓叔。¶
桓叔敗，¶
還歸曲沃。¶
晉人共立昭侯子平為君，¶
是為孝侯。¶
誅潘父。
<pb:KR2a0001_tls_400-439a>¶

孝侯八年，¶
曲沃桓叔卒，¶
子鱓代桓叔，¶
是為曲沃莊伯。¶
孝侯十五年，¶
曲沃莊伯弒其君晉孝侯于翼。¶
晉人攻曲沃莊伯，¶
莊伯復入曲沃。¶
晉人復立孝侯子郄為君，¶
是為鄂侯。
<pb:KR2a0001_tls_400-440a>¶

鄂侯二人，¶
魯隱公初立。
<pb:KR2a0001_tls_400-441a>¶

鄂侯六年卒。¶
曲沃莊伯聞晉鄂侯卒，¶
乃興兵伐晉。¶
周平王使虢公將兵伐曲沃莊伯，¶
莊伯走保曲沃。¶
晉人共立鄂侯子光，¶
是為哀侯。
<pb:KR2a0001_tls_400-442a>¶

哀侯二年，¶
曲沃莊伯卒，¶
子稱代莊伯立，¶
是為曲沃武公。¶
哀侯六年，¶
魯弒其君隱公。¶
哀侯八年，¶
晉侵陘廷。¶
陘廷與曲沃武公謀，¶
九年，¶
伐晉于汾旁，¶
虜哀侯。¶
晉人乃立哀侯子小子為君，¶
是為小子侯。
<pb:KR2a0001_tls_400-443a>¶

小子元年，¶
曲沃武公使韓萬殺所虜晉哀侯。¶
曲沃益彊，¶
晉無如之何。
<pb:KR2a0001_tls_400-444a>¶

晉小子之四年，¶
曲沃武公誘召晉小子殺之。¶
周桓王使虢仲伐曲沃武公，¶
武公入于曲沃，¶
乃立晉哀侯弟緡為晉侯。
<pb:KR2a0001_tls_400-445a>¶

晉侯緡四年，¶
宋執鄭祭仲而立突為鄭君。¶
晉侯十九年，¶
齊人管至父弒其君襄公。
<pb:KR2a0001_tls_400-446a>¶

晉侯二十八年，¶
齊桓公始霸。¶
曲沃武公伐晉侯緡，¶
滅之，¶
盡以其寶器賂獻于周釐王。¶
釐王命曲沃武公為晉君，¶
列為諸侯，¶
於是盡併晉地而有之。
<pb:KR2a0001_tls_400-447a>¶

曲沃武公已即位三十七年矣，¶
更號曰晉武公。¶
晉武公始都晉國，¶
前即位曲沃，¶
通年三十八年。
<pb:KR2a0001_tls_400-448a>¶

武公稱者，¶
先晉穆侯曾孫也，¶
曲沃桓叔孫也。¶
桓叔者，¶
始封曲沃。¶
武公，¶
莊伯子也。¶
自桓叔初封曲沃以至武公滅晉也，¶
凡六十七歲，¶
而卒代晉為諸侯。¶
武公代晉二歲，¶
卒。與曲沃通年，¶
即位凡三十九年而卒。¶
子獻公詭諸立。
<pb:KR2a0001_tls_400-449a>¶

獻公元年，¶
周惠王弟穨攻惠王，¶
惠王出奔，¶
居鄭之櫟邑。
<pb:KR2a0001_tls_400-450a>¶

五年，¶
伐驪戎，¶
得驪姬、¶
驪姬弟，¶
俱愛幸之。
<pb:KR2a0001_tls_400-451a>¶

八年，¶
士蒍說公曰：¶
「故晉之群公子多，¶
不誅，¶
亂且起。」¶
乃使盡殺諸公子，¶
而城聚都之，¶
命曰絳，¶
始都絳。¶
九年，¶
晉群公子既亡奔虢，¶
虢以其故再伐晉，¶
弗克。¶
十年，¶
晉欲伐虢，¶
士蒍曰：¶
「且待其亂。」
<pb:KR2a0001_tls_400-452a>¶

十二年，¶
驪姬生奚齊。¶
獻公有意廢太子，¶
乃曰：¶
「曲沃吾先祖宗廟所在，¶
而蒲邊秦，¶
屈邊翟，¶
不使諸子居之，¶
我懼焉。」¶
於是使太子申生居曲沃，¶
公子重耳居蒲，¶
公子夷吾居屈。¶
獻公與驪姬子奚齊居絳。¶
晉國以此知太子不立也。¶
太子申生，¶
其母齊桓公女也，¶
曰齊姜，¶
早死。¶
申生同母女弟為秦穆公夫人。¶
重耳母，¶
翟之狐氏女也。¶
夷吾母，¶
重耳母女弟也。¶
獻公子八人，¶
而太子申生、¶
重耳、¶
夷吾皆有賢行。¶
及得驪姬，¶
乃遠此三子。
<pb:KR2a0001_tls_400-453a>¶

十六年，¶
晉獻公作二軍。¶
公將上軍，¶
太子申生將下軍，¶
趙夙御戎，¶
畢萬為右，¶
伐滅霍，¶
滅魏，¶
滅耿。¶
還，為太子城曲沃，¶
賜趙夙耿，¶
賜畢萬魏，¶
以為大夫。¶
士蒍曰：¶
「太子不得立矣。¶
分之都城，¶
而位以卿，¶
先為之極，¶
又安得立！¶
不如逃之，¶
無使罪至。¶
為吳太伯，¶
不亦可乎，¶
猶有令名。」¶
太子不從。¶
卜偃曰：¶
「畢萬之後必大。¶
萬，盈數也；¶
魏，大名也。¶
以是始賞，¶
天開之矣。¶
天子曰兆民，¶
諸侯曰萬民，¶
今命之大，¶
以從盈數，¶
其必有眾。」¶
初，畢萬卜仕於晉國，¶
遇《屯》之《比》。¶
辛廖占之曰：¶
「吉。¶
屯固比入，¶
吉孰大焉。¶
其後必蕃昌。」
<pb:KR2a0001_tls_400-454a>¶

十七年，¶
晉侯使太子申生伐東山。¶
里克諫獻公曰：¶
「太子奉冢祀社稷之粢盛，¶
以朝夕視君膳者也，¶
故曰冢子。¶
君行則守，¶
有守則從，¶
從曰撫軍，¶
守曰監國，¶
古之制也。¶
夫率師，¶
專行謀也；¶
誓軍旅，¶
君與國政之所圖也：¶
非太子之事也。¶
師在制命而已，¶
稟命則不威，¶
專命則不孝，¶
故君之嗣適不可以帥師。¶
君失其官，¶
率師不威，¶
將安用之？」¶
公曰：¶
「寡人有子，¶
未知其太子誰立。」¶
里克不對而退，¶
見太子。¶
太子曰：¶
「吾其廢乎？」¶
里克曰：¶
「太子勉之！¶
教以軍旅，¶
不共是懼，¶
何故廢乎？¶
且子懼不孝，¶
毋懼不得立。¶
修己而不責人，¶
則免於難。」¶
太子帥師，¶
公衣之偏衣，¶
佩之金玦。¶
里克謝病，¶
不從太子。¶
太子遂伐東山。
<pb:KR2a0001_tls_400-455a>¶

十九年，¶
獻公曰：¶
「始吾先君莊伯、¶
武公之誅晉亂，¶
而虢常助晉伐我，¶
又匿晉亡公子，¶
果為亂。¶
弗誅，¶
後遺子孫憂。」¶
乃使荀息以屈產之乘假道於虞。¶
虞假道，¶
遂伐虢，¶
取其下陽以歸。
<pb:KR2a0001_tls_400-456a>¶

獻公私謂驪姬曰：¶
「吾欲廢太子，¶
以奚齊代之。」¶
驪姬泣曰：¶
「太子之立，¶
諸侯皆已知之，¶
而數將兵，¶
百姓附之，¶
柰何以賤妾之故廢適立庶？¶
君必行之，¶
妾自殺也。」¶
驪姬詳譽太子，¶
而陰令人譖惡太子，¶
而欲立其子。
<pb:KR2a0001_tls_400-457a>¶

二十一年，¶
驪姬謂太子曰：¶
「君夢見齊姜，¶
太子速祭曲沃，¶
歸釐於君。」¶
太子於是祭其母齊姜於曲沃，¶
上其薦胙於獻公。¶
獻公時出獵，¶
置胙於宮中。¶
驪姬使人置毒藥胙中。¶
居二日，¶
獻公從獵來還，¶
宰人上胙獻公，¶
獻公欲饗之。¶
驪姬從旁止之，¶
曰：¶
「胙所從來遠，¶
宜試之。」¶
祭地，¶
地墳；¶
與犬，¶
犬死；¶
與小臣，¶
小臣死。¶
驪姬泣曰：¶
「太子何忍也！¶
其父而欲弒代之，¶
況他人乎？¶
且君老矣，¶
旦暮之人，¶
曾不能待而欲弒之！」¶
謂獻公曰：¶
「太子所以然者，¶
不過以妾及奚齊之故。¶
妾願子母辟之他國，¶
若早自殺，¶
毋徒使母子為太子所魚肉也。¶
始君欲廢之，¶
妾猶恨之；¶
至於今，¶
妾殊自失於此。」¶
太子聞之，¶
奔新城。¶
獻公怒，¶
乃誅其傅杜原款。¶
或謂太子曰：¶
「為此藥者乃驪姬也，¶
太子何不自辭明之？」¶
太子曰：¶
「吾君老矣，¶
非驪姬，¶
寢不安，¶
食不甘。¶
即辭之，¶
君且怒之。¶
不可。」¶
或謂太子曰：¶
「可奔他國。」¶
太子曰：¶
「被此惡名以出，¶
人誰內我？¶
我自殺耳。」¶
十二月戊申，¶
申生自殺於新城。
<pb:KR2a0001_tls_400-458a>¶

此時重耳、¶
夷吾來朝。¶
人或告驪姬曰：¶
「二公子怨驪姬譖殺太子。」¶
驪姬恐，¶
因譖二公子：¶
「申生之藥胙，¶
二公子知之。」¶
二子聞之，¶
恐，重耳走蒲，¶
夷吾走屈，¶
保其城，¶
自備守。¶
初，獻公使士蒍為二公子築蒲、¶
屈城，¶
弗就。¶
夷吾以告公，¶
公怒士蒍。¶
士蒍謝曰：¶
「邊城少寇，¶
安用之？」¶
退而歌曰：¶
「狐裘蒙茸，¶
一國三公，¶
吾進適從！」¶
卒就城。¶
及申生死，¶
二子亦歸保其城。
<pb:KR2a0001_tls_400-459a>¶

二十二年，¶
獻公怒二子不辭而去，¶
果有謀矣，¶
乃使兵伐蒲。¶
蒲人之宦者勃鞮命重耳促自殺。¶
重耳踰垣，¶
宦者追斬其衣袪。¶
重耳遂奔翟。¶
使人伐屈，¶
屈城守，¶
不可下。
<pb:KR2a0001_tls_400-460a>¶

是歲也，¶
晉復假道於虞以伐虢。¶
虞之大夫宮之奇諫虞君曰：¶
「晉不可假道也，¶
是且滅虞。」¶
虞君曰：¶
「晉我同姓，¶
不宜伐我。」¶
宮之奇曰：¶
「太伯、¶
虞仲，¶
太王之子也，¶
太伯亡去，¶
是以不嗣。¶
虢仲、¶
虢叔，¶
王季之子也，¶
為文王卿士，¶
其記勳在王室，¶
藏於盟府。¶
將虢是滅，¶
何愛于虞？¶
且虞之親能親於桓、¶
莊之族乎？¶
桓、莊之族何罪，¶
盡滅之。¶
虞之與虢，¶
脣之與齒，¶
脣亡則齒寒。」¶
虞公不聽，¶
遂許晉。¶
宮之奇以其族去虞。¶
其冬，¶
晉滅虢，¶
虢公醜奔周。¶
還，襲滅虞，¶
虜虞公及其大夫井伯百里奚以媵秦穆姬，¶
而修虞祀。¶
荀息牽曩所遺虞屈產之乘馬奉之獻公，¶
獻公笑曰：¶
「馬則吾馬，¶
齒亦老矣！」
<pb:KR2a0001_tls_400-461a>¶

二十三年，¶
獻公遂發賈華等伐屈，¶
屈潰。¶
夷吾將奔翟。¶
冀芮曰：¶
「不可，¶
重耳已在矣，¶
今往，¶
晉必移兵伐翟，¶
翟畏晉，¶
禍且及。¶
不如走梁，¶
梁近於秦，¶
秦彊，¶
吾君百歲後可以求人焉。」¶
遂奔梁。¶
二十五年，¶
晉伐翟，¶
翟以重耳故，¶
亦擊晉於齧桑，¶
晉兵解而去。
<pb:KR2a0001_tls_400-462a>¶

當此時，¶
晉彊，¶
西有河西，¶
與秦接境，¶
北邊翟，¶
東至河內。
<pb:KR2a0001_tls_400-463a>¶

驪姬弟生悼子。
<pb:KR2a0001_tls_400-464a>¶

二十六年夏，¶
齊桓公大會諸侯於葵丘。¶
晉獻公病，¶
行後，¶
未至，¶
逢周之宰孔。¶
宰孔曰：¶
「齊桓公益驕，¶
不務德而務遠略，¶
諸侯弗平。¶
君弟毋會，¶
毋如晉何。」¶
獻公亦病，¶
復還歸。¶
病甚，¶
乃謂荀息曰：¶
「吾以奚齊為後，¶
年少，¶
諸大臣不服，¶
恐亂起，¶
子能立之乎？」¶
荀息曰：¶
「能。」¶
獻公曰：¶
「何以為驗？」¶
對曰：¶
「使死者復生，¶
生者不慚，¶
為之驗。」¶
於是遂屬奚齊於荀息。¶
荀息為相，¶
主國政。¶
秋九月，¶
獻公卒。¶
里克、¶
邳鄭欲內重耳，¶
以三公子之徒作亂，¶
謂荀息曰：¶
「三怨將起，¶
秦、晉輔之，¶
子將何如？」¶
荀息曰：¶
「吾不可負先君言。」¶
十月，¶
里克殺奚齊于喪次，¶
獻公未葬也。¶
荀息將死之，¶
或曰不如立奚齊弟悼子而傅之，¶
荀息立悼子而葬獻公。¶
十一月，¶
里克弒悼子于朝，¶
荀息死之。¶
君子曰：¶
「《詩》所謂¶
『白珪之玷，¶
猶可磨也，¶
斯言之玷，¶
不可為也』，¶
其荀息之謂乎！¶
不負其言。」¶
初，獻公將伐驪戎，¶
卜曰¶
「齒牙為禍」。¶
及破驪戎，¶
獲驪姬，¶
愛之，¶
竟以亂晉。
<pb:KR2a0001_tls_400-465a>¶

里克等已殺奚齊、¶
悼子，¶
使人迎公子重耳於翟，¶
欲立之。¶
重耳謝曰：¶
「負父之命出奔，¶
父死不得脩人子之禮侍喪，¶
重耳何敢入！¶
大夫其更立他子。」¶
還報里克，¶
里克使迎夷吾於梁。¶
夷吾欲往，¶
呂省、¶
郤芮曰：¶
「內猶有公子可立者而外求，¶
難信。¶
計非之秦，¶
輔彊國之威以入，¶
恐危。」¶
乃使郤芮厚賂秦，¶
約曰：¶
「即得入，¶
請以晉河西之地與秦。」¶
及遺里克書曰：¶
「誠得立，¶
請遂封子於汾陽之邑。¶
秦繆公乃發兵送夷吾於晉。¶
齊桓公聞晉內亂，¶
亦率諸侯如晉。¶
秦兵與夷吾亦至晉，¶
齊乃使隰朋會秦俱入夷吾，¶
立為晉君，¶
是為惠公。¶
齊桓公至晉之高梁而還歸。
<pb:KR2a0001_tls_400-466a>¶

惠公夷吾元年，¶
使邳鄭謝秦曰：¶
「始夷吾以河西地許君，¶
今幸得入立。¶
大臣曰：¶
『地者先君之地，¶
君亡在外，¶
何以得擅許秦者？』¶
寡人爭之弗能得，¶
故謝秦。」¶
亦不與里克汾陽邑，¶
而奪之權。¶
四月，¶
周襄王使周公忌父會齊、¶
秦大夫共禮晉惠公。¶
惠公以重耳在外，¶
畏里克為變，¶
賜里克死。¶
謂曰：¶
「微里子寡人不得立。¶
雖然，¶
子亦殺二君一大夫，¶
為子君者不亦難乎？」¶
里克對曰：¶
「不有所廢，¶
君何以興？¶
欲誅之，¶
其無辭乎？¶
乃言為此！¶
臣聞命矣。」¶
遂伏劍而死。¶
於是邳鄭使謝秦未還，¶
故不及難。
<pb:KR2a0001_tls_400-467a>¶

晉君改葬恭太子申生。¶
秋，狐突之下國，¶
遇申生，¶
申生與載而告之曰：¶
「夷吾無禮，¶
余得請於帝，¶
將以晉與秦，¶
秦將祀余。」¶
狐突對曰：¶
「臣聞神不食非其宗，¶
君其祀毋乃絕乎？¶
君其圖之。」¶
申生曰：¶
「諾，¶
吾將復請帝。¶
後十日，¶
新城西偏將有巫者見我焉。」¶
許之，¶
遂不見。¶
及期而往，¶
復見，¶
申生告之曰：¶
「帝許罰有罪矣，¶
獘於韓。」¶
兒乃謠曰：¶
「恭太子更葬矣，¶
後十四年，¶
晉亦不昌，¶
昌乃在兄。」
<pb:KR2a0001_tls_400-468a>¶

邳鄭使秦，¶
聞里克誅，¶
乃說秦繆公曰：¶
「呂省、¶
郤稱、¶
冀芮實為不從。¶
若重賂與謀，¶
出晉君，¶
入重耳，¶
事必就。」¶
秦繆公許之，¶
使人與歸報晉，¶
厚賂三子。¶
三子曰：¶
「幣厚言甘，¶
此必邳鄭賣我於秦。」¶
遂殺邳鄭及里克、¶
邳鄭之黨七輿大夫。¶
邳鄭子豹奔秦，¶
言伐晉，¶
繆公弗聽。
<pb:KR2a0001_tls_400-469a>¶

惠公之立，¶
倍秦地及里克，¶
誅七輿大夫，¶
國人不附。¶
二年，¶
周使召公過禮晉惠公，¶
惠公禮倨，¶
召公譏之。
<pb:KR2a0001_tls_400-470a>¶

四年，¶
晉饑，¶
乞糴於秦。¶
繆公問百里奚，¶
百里奚曰：¶
「天菑流行，¶
國定代有，¶
救菑恤鄰，¶
國之道也。¶
與之。」¶
邳鄭子豹曰：¶
「伐之。¶
繆公曰：¶
「其君是惡，¶
其民何罪！」¶
卒與粟，¶
自雍屬絳。」
<pb:KR2a0001_tls_400-471a>¶

五年，¶
秦饑，¶
請糴於晉。¶
晉君謀之，¶
慶鄭曰：¶
「以秦得立，¶
已而倍其地約。¶
晉饑而秦貸我，¶
今秦饑請糴，¶
與之何疑？¶
而謀之！」¶
虢射曰：¶
「往年天以晉賜秦，¶
秦弗知取而貸我。¶
今天以秦賜晉，¶
晉其可以逆天乎？¶
遂伐之。」¶
惠公用虢射謀，¶
不與秦粟，¶
而發兵且伐秦。¶
秦大怒，¶
亦發兵伐晉。
<pb:KR2a0001_tls_400-472a>¶

六年春，¶
秦繆公將兵伐晉。¶
晉惠公謂慶鄭曰：¶
「秦師深矣，¶
柰何？」¶
鄭曰：¶
「秦內君，¶
君倍其賂；¶
晉饑秦輸粟，¶
秦饑而晉倍之，¶
乃欲因其饑伐之：¶
其深不亦宜乎！」¶
晉卜御右，¶
慶鄭皆吉。¶
公曰：¶
「鄭不孫。」¶
乃更令步陽御戎，¶
家僕徒為右，¶
進兵。¶
九月壬戌，¶
秦繆公、¶
晉惠公合戰韓原。¶
惠公馬騺不行，¶
秦兵至，¶
公窘，¶
召慶鄭為御。¶
鄭曰：¶
「不用卜，¶
敗不亦當乎！」¶
遂去。¶
更令梁繇靡御，¶
虢射為右，¶
輅秦繆公。¶
繆公壯士冒敗晉軍，¶
晉軍敗，¶
遂失秦繆公，¶
反獲晉公以歸。¶
秦將以祀上帝。¶
晉君姊為繆公夫人，¶
衰絰涕泣。¶
公曰：¶
「得晉侯將以為樂，¶
今乃如此。¶
且吾聞箕子見唐叔之初封，¶
曰¶
『其後必當大矣』，¶
晉庸可滅乎！」¶
乃與晉侯盟王城而許之歸。¶
晉侯亦使呂省等報國人曰：¶
「孤雖得歸，¶
毋面目見社稷，¶
卜日立子圉。」¶
晉人聞之，¶
皆哭。¶
秦繆公問呂省：¶
「晉國和乎？」¶
對曰：¶
「不和。¶
小人懼失君亡親，¶
不憚立子圉，¶
曰¶
『必報讎，¶
寧事戎、¶
狄』。¶
其君子則愛君而知罪，¶
以待秦命，¶
曰¶
『必報德』。¶
有此二故，¶
不和。」¶
於是秦繆公更舍晉惠公，¶
餽之七牢。¶
十一月，¶
歸晉侯。¶
晉侯至國，¶
誅慶鄭，¶
修政教。¶
謀曰：¶
「重耳在外，¶
諸侯多利內之。」¶
欲使人殺重耳於狄。¶
重耳聞之，¶
如齊。
<pb:KR2a0001_tls_400-473a>¶

八年，¶
使太子圉質秦。¶
初，惠公亡在梁，¶
梁伯以其女妻之，¶
生一男一女。¶
梁伯卜之，¶
男為人臣，¶
女為人妾，¶
故名男為圉，¶
女為妾。
<pb:KR2a0001_tls_400-474a>¶

十年，¶
秦滅梁。¶
梁伯好土功，¶
治城溝，¶
民力罷怨，¶
其眾數相驚，¶
曰¶
「秦寇至」，¶
民恐惑，¶
秦竟滅之。
<pb:KR2a0001_tls_400-475a>¶

十三年，¶
晉惠公病，¶
內有數子。¶
太子圉曰：¶
「吾母家在梁，¶
梁今秦滅之，¶
我外輕於秦而內無援於國。¶
君即不起，¶
病大夫輕，¶
更立他公子。」¶
乃謀與其妻俱亡歸。¶
秦女曰：¶
「子一國太子，¶
辱在此。¶
秦使婢子侍，¶
以固子之心。¶
子亡矣，¶
我不從子，¶
亦敢言。」¶
子圉遂亡歸晉。¶
十四年九月，¶
惠公卒，¶
太子圉立，¶
是為懷公。
<pb:KR2a0001_tls_400-476a>¶

子圉之亡，¶
秦怨之，¶
乃求公子重耳，¶
欲內之。¶
子圉之立，¶
畏秦之伐也，¶
乃令國中諸從重耳亡者與期，¶
期盡不到者盡滅其家。¶
狐突之子毛及偃從重耳在秦，¶
弗肯召。¶
懷公怒，¶
囚狐突。¶
突曰：¶
「臣子事重耳有年數矣，¶
今召之，¶
是教之反君也，¶
何以教之？」¶
懷公卒殺狐突。¶
秦繆公乃發兵送內重耳，¶
使人告欒、¶
郤之黨為內應，¶
殺懷公於高梁，¶
入重耳。¶
重耳立，¶
是為文公。
<pb:KR2a0001_tls_400-477a>¶

晉文公重耳，¶
晉獻公之子也。¶
自少好士，¶
年十七，¶
有賢士五人：¶
曰趙衰；¶
狐偃咎犯，¶
文公舅也；¶
賈佗；¶
先軫；¶
魏武子。¶
自獻公為太子時，¶
重耳固已成人矣。¶
獻公即位，¶
重耳年二十一。¶
獻公十三年，¶
以驪姬故，¶
重耳備蒲城守秦。¶
獻公二十一年，¶
獻公殺太子申生，¶
驪姬讒之，¶
恐，不辭獻公而守蒲城。¶
獻公二十二年，¶
獻公使宦者履鞮趣殺重耳。¶
重耳踰垣，¶
宦者逐斬其衣袪。¶
重耳遂奔狄。¶
狄，其母國也。¶
是時重耳年四十三。¶
從此五士，¶
其餘不名者數十人，¶
至狄。
<pb:KR2a0001_tls_400-478a>¶

狄伐咎如，¶
得二女：¶
以長女妻重耳，¶
生伯鯈、¶
叔劉；¶
以少女妻趙衰，¶
生盾。¶
居狄五歲而晉獻公卒，¶
里克已殺奚齊、¶
悼子，¶
乃使人迎，¶
欲立重耳。¶
重耳畏殺，¶
因固謝，¶
不敢入。¶
已而晉更迎其弟夷吾立之，¶
是為惠公。¶
惠公七年，¶
畏重耳，¶
乃使宦者履鞮與壯士欲殺重耳。¶
重耳聞之，¶
乃謀趙衰等曰：¶
「始吾奔狄，¶
非以為可用與，¶
以近易通，¶
故且休足。¶
休足久矣，¶
固願徙之大國。¶
夫齊桓公好善，¶
志在霸王，¶
收恤諸侯。¶
今聞管仲、¶
隰朋死，¶
此亦欲得賢佐，¶
盍往乎？」¶
於是遂行。¶
重耳謂其妻曰：¶
「待我二十五年不來，¶
乃嫁。」¶
其妻笑曰：¶
「犂二十五年，¶
吾冢上柏大矣。¶
雖然，¶
妾待子。」¶
重耳居狄凡十二年而去。
<pb:KR2a0001_tls_400-479a>¶

過衛，¶
衛文公不禮。¶
去，過五鹿，¶
飢而從野人乞食，¶
野人盛土器中進之。¶
重耳怒。¶
趙衰曰：¶
「土者，¶
有土也，¶
君其拜受之。」
<pb:KR2a0001_tls_400-480a>¶

至齊，¶
齊桓公厚禮，¶
而以宗女妻之，¶
有馬二十乘，¶
重耳安之。¶
重耳至齊二歲而桓公卒，¶
會豎刀等為內亂，¶
齊孝公之立，¶
諸侯兵數至。¶
留齊凡五歲。¶
重耳愛齊女，¶
毋去心。¶
趙衰、¶
咎犯乃於桑下謀行。¶
齊女侍者在桑上聞之，¶
以告其主。¶
其主乃殺侍者，¶
勸重耳趣行。¶
重耳曰：¶
「人生安樂，¶
孰知其他！¶
必死於此，¶
不能去。」¶
齊女曰：¶
「子一國公子，¶
窮而來此，¶
數士者以子為命。¶
子不疾反國，¶
報勞臣，¶
而懷女德，¶
竊為子羞之。¶
且不求，¶
何時得功？」¶
乃與趙衰等謀，¶
醉重耳，¶
載以行。¶
行遠而覺，¶
重耳大怒，¶
引戈欲殺咎犯。¶
咎犯曰：¶
「殺臣成子，¶
偃之願也。」¶
重耳曰：¶
「事不成，¶
我食舅氏之肉。」¶
咎犯曰：¶
「事不成，¶
犯肉腥臊，¶
何足食！」¶
乃止，¶
遂行。
<pb:KR2a0001_tls_400-481a>¶

過曹，¶
曹共公不禮，¶
欲觀重耳駢脅。¶
曹大夫釐負羈曰：¶
「晉公子賢，¶
又同姓，¶
窮來過我，¶
柰何不禮！」¶
共公不從其謀。¶
負羈乃私遺重耳食，¶
置璧其下。¶
重耳受其食，¶
還其璧。
<pb:KR2a0001_tls_400-482a>¶

去，¶
過宋。¶
宋襄公新困兵於楚，¶
傷於泓，¶
聞重耳賢，¶
乃以國禮禮於重耳。¶
宋司馬公孫固善於咎犯，¶
曰：¶
「宋小國新困，¶
不足以求入，¶
更之大國。」¶
乃去。
<pb:KR2a0001_tls_400-483a>¶

過鄭，¶
鄭文公弗禮。¶
鄭叔瞻諫其君曰：¶
「晉公子賢，¶
而其從者皆國相，¶
且又同姓。¶
鄭之出自厲王，¶
而晉之出自武王。」¶
鄭君曰：¶
「諸侯亡公子過此者眾，¶
安可盡禮！」¶
叔瞻曰：¶
「君不禮，¶
不如殺之，¶
且後為國患。」¶
鄭君不聽。
<pb:KR2a0001_tls_400-484a>¶

重耳去之楚，¶
楚成王以適諸侯禮待之，¶
重耳謝不敢當。¶
趙衰曰：¶
「子亡在外十餘年，¶
小國輕子，¶
況大國乎？¶
今楚大國而固遇子，¶
子其毋讓，¶
此天開子也。」¶
遂以客禮見之。¶
成王厚遇重耳，¶
重耳甚卑。¶
成王曰：¶
「子即反國，¶
合以報寡人？」¶
重耳曰：¶
「羽毛齒角玉帛，¶
君王所餘，¶
未知所以報。」¶
王曰：¶
「雖然，¶
何以報不穀？」¶
重耳曰：¶
「即不得已，¶
與君王以兵車會平原廣澤，¶
請辟王三舍。」¶
楚將子玉怒曰：¶
「王遇晉公子至厚，¶
今重耳言不孫，¶
請殺之。」¶
成王曰：¶
「晉公子賢而困於外久，¶
從者皆國器，¶
此天所置，¶
庸可殺乎？¶
且言何以易之！」¶
居楚數月，¶
而晉太子圉亡秦，¶
秦怨之；¶
聞重耳在楚，¶
乃召之。¶
成王曰：¶
「楚遠，¶
更數國乃至晉。¶
秦晉接境，¶
秦君賢，¶
子其勉行！」¶
厚送重耳。
<pb:KR2a0001_tls_400-485a>¶

重耳至秦，¶
繆公以宗女五人妻重耳，¶
故子圉妻與往。¶
重耳不欲受，¶
司空季子曰：¶
「其國且伐，¶
況其故妻乎！¶
且受以結秦親而求入，¶
子乃拘小禮，¶
忘大醜乎！」¶
遂受。¶
繆公大歡與重耳飲。¶
趙衰歌《黍苗》詩。¶
繆公曰：¶
「知子欲急反國矣。」¶
趙衰與重耳下，¶
再拜曰：¶
「孤臣之仰君，¶
如百穀之望時雨。」¶
是時晉惠公十四年秋。¶
惠公以九月卒，¶
子圉立。¶
十一月，¶
葬惠公。¶
十二月，¶
晉國大夫欒、¶
郤等聞重耳在秦，¶
皆陰來勸重耳、¶
趙衰等反國，¶
為內應甚眾。¶
於是秦繆公乃發兵與重耳歸晉。¶
晉聞秦兵來，¶
亦發兵拒之。¶
然皆陰知公子重耳入也。¶
唯惠公之故貴臣呂、¶
郤之屬不欲立重耳。¶
重耳出亡凡十九歲而得入，¶
時年六十二矣，¶
晉人多附焉。
<pb:KR2a0001_tls_400-486a>¶

文公元年春，¶
秦送重耳至河。¶
咎犯曰：¶
「臣從君周旋天下，¶
過亦多矣。¶
臣猶知之，¶
況於君乎？¶
請從此去矣。」¶
重耳曰：¶
「若反國，¶
所不與子犯共者，¶
河伯視之！」¶
乃投璧河中，¶
以與子犯盟。¶
是時介子推從，¶
在船中，¶
乃笑曰：¶
「天實開公子，¶
而子犯以為己功而要市於君，¶
固足羞也。¶
吾不忍與同位。」¶
乃自隱渡河。¶
秦兵圍令狐，¶
晉軍于廬柳。¶
二月辛丑，¶
咎犯與秦晉大夫盟于郇。¶
壬寅，¶
重耳入于晉師。¶
丙午，¶
入于曲沃。¶
丁未，¶
朝於武宮，¶
即位為晉君，¶
是為文公。¶
群臣皆往。¶
懷公圉奔高梁。¶
戊申，¶
使人殺懷公。
<pb:KR2a0001_tls_400-487a>¶

懷公故大臣呂省、¶
郤芮本不附文公，¶
文公立，¶
恐誅，¶
乃欲與其徒謀燒公宮，¶
殺文公。¶
文公不知。¶
始嘗欲殺文公宦者履鞮知其謀，¶
欲以告文公，¶
解前罪，¶
求見文公。¶
文公不見，¶
使人讓曰：¶
「蒲城之事，¶
女斬予袪。¶
其後我從狄君獵，¶
女為惠公來求殺我。¶
惠公與女期三日至，¶
而女一日至，¶
何速也？¶
女其念之。」¶
宦者曰：¶
「臣刀鋸之餘，¶
不敢以二心事君倍主，¶
故得罪於君。¶
君已反國，¶
其毋蒲、¶
翟乎？¶
且管仲射鉤，¶
桓公以霸。¶
今刑餘之人以事告而君不見，¶
禍又且及矣。」¶
於是見之，¶
遂以呂、¶
郤等告文公。¶
文公欲召呂、¶
郤，呂、¶
郤等黨多，¶
文公恐初入國，¶
國人賣己，¶
乃為微行，¶
會秦繆公於王城，¶
國人莫知。¶
三月己丑，¶
呂、郤等果反，¶
焚公宮，¶
不得文公。¶
文公之衛徒與戰，¶
呂、郤等引兵欲奔，¶
秦繆公誘呂、¶
欲等，¶
殺之河上，¶
晉國復而文公得歸。¶
夏，迎夫人於秦，¶
秦所與文公妻者卒為夫人。¶
秦送三千人為衛，¶
以備晉亂。
<pb:KR2a0001_tls_400-488a>¶

文公修政，¶
施惠百姓。¶
賞從亡者及功臣，¶
大者封邑，¶
小者尊爵。¶
未盡行賞，¶
周襄王以弟帶難出居鄭地，¶
來告急晉。¶
晉初定，¶
欲發兵，¶
恐他亂起，¶
是以賞從亡未至隱者介子推。¶
推亦不言祿，¶
祿亦不及。¶
推曰：¶
「獻公子九人，¶
唯君在矣。¶
惠、懷無親，¶
外內棄之；¶
天未絕晉，¶
必將有主，¶
主晉祀者，¶
非君而誰？¶
天實開之，¶
二三子以為己力，¶
不亦誣乎？¶
竊人之財，¶
猶曰是盜，¶
況貪天之功以為己力乎？¶
下冒其罪，¶
上賞其姦，¶
上下相蒙，¶
難與處矣！」¶
其母曰：¶
「盍亦求之，¶
以死誰懟？」¶
推曰：¶
「尤而效之，¶
罪有甚焉。¶
且出怨言，¶
不食其祿。」¶
母曰：¶
「亦使知之，¶
若何？」¶
對曰：¶
「言，¶
身之文也；¶
身欲隱，¶
安用文之？¶
文之，¶
是求顯也。」¶
其母曰：¶
「能如此乎？¶
與女偕隱。」¶
至死不復見。
<pb:KR2a0001_tls_400-489a>¶

介子推從者憐之，¶
乃懸書宮門曰：¶
「龍欲上天，¶
五蛇為輔。¶
龍已升雲，¶
四蛇各入其宇，¶
一蛇獨怨，¶
終不見處所。」¶
文公出，¶
見其書，¶
曰：¶
「此介子推也。¶
吾方憂王室，¶
未圖其功。」¶
使人召之，¶
則亡。¶
遂求所在，¶
聞其入緜上山中，¶
於是文公環緜上山中而封之，¶
以為介推田，¶
號曰介山，¶
「以記吾過，¶
且旌善人」。
<pb:KR2a0001_tls_400-490a>¶

從亡賤臣壺叔曰：¶
「君三行賞，¶
賞不及臣，¶
敢請罪。」¶
文公報曰：¶
「夫導我以仁義，¶
防我以德惠，¶
此受上賞。¶
輔我以行，¶
卒以成立，¶
此受次賞。¶
矢石之難，¶
汗馬之勞，¶
此復受次賞。¶
若以力事我而無補吾缺者，¶
此復受次賞。¶
三賞之後，¶
故且及子。」¶
晉人聞之，¶
皆說。
<pb:KR2a0001_tls_400-491a>¶

二年春，¶
秦軍河上，¶
將入王。¶
趙衰曰：¶
「求霸莫如入王尊周。¶
周晉同姓，¶
晉不先入王，¶
後秦入之，¶
毋以令于天下。¶
方今尊王，¶
晉之資也。」¶
三月甲辰，¶
晉乃發兵至陽樊，¶
圍溫，¶
入襄王于周。¶
四月，¶
殺王弟帶。¶
周襄王賜晉河內陽樊之地。
<pb:KR2a0001_tls_400-492a>¶

四年，¶
楚成王及諸侯圍宋，¶
宋公孫固如晉告急。¶
先軫曰：¶
「報施定霸，¶
於今在矣。」¶
狐偃曰：¶
「楚新得曹而初婚於衛，¶
若伐曹、¶
衛，楚必救之，¶
則宋免矣。」¶
於是晉作三軍。¶
趙衰舉郤穀將中軍，¶
郤臻佐之；¶
使狐偃將上軍，¶
狐毛佐之，¶
命趙衰為卿；¶
欒枝將下軍，¶
先軫佐之；¶
荀林父御戎，¶
魏犨為右：¶
往伐。¶
冬十二月，¶
晉兵先下山東，¶
而以原封趙衰。
<pb:KR2a0001_tls_400-493a>¶

五年春，¶
晉文公欲伐曹，¶
假道於衛，¶
衛人弗許。¶
還自河南度，¶
侵曹，¶
伐衛。¶
正月，¶
取五鹿。¶
二月，¶
晉侯、¶
齊侯盟于斂盂。¶
衛侯請盟晉，¶
晉人不許。¶
衛侯欲與楚，¶
國人不欲，¶
故出其君以說晉。¶
衛侯居襄牛，¶
公子買守衛。¶
楚救衛，¶
不卒。¶
晉侯圍曹。¶
三月丙午，¶
晉師入曹，¶
數之以其不用釐負羈言，¶
而用美女乘軒者三百人也。¶
令軍毋入僖負羈宗家以報德。¶
楚圍宋，¶
宋復告急晉。¶
文公欲救則攻楚，¶
為楚嘗有德，¶
不欲伐也；¶
欲釋宋，¶
宋又嘗有德於晉：¶
患之。¶
先軫曰：¶
「執曹伯，¶
分曹、¶
衛地以與宋，¶
楚急曹、¶
衛，其勢宜釋宋。」¶
於是文公從之，¶
而楚成王乃引兵歸。
<pb:KR2a0001_tls_400-494a>¶

楚將子玉曰：¶
「王遇晉至厚，¶
今知楚急曹、¶
衛而故伐之，¶
是輕王。」¶
王曰：¶
「晉侯亡在外十九年，¶
困日久矣，¶
果得反國，¶
險阸盡知之，¶
能用其民，¶
天之所開，¶
不可當。」¶
子玉請曰：¶
「非敢必有功，¶
願以閒執讒慝之口也。」¶
楚王怒，¶
少與之兵。¶
於是子玉使宛春告晉：¶
「請復衛侯而封曹，¶
臣亦釋宋。」¶
咎犯曰：¶
「子玉無禮矣，¶
君取一，¶
臣取二，¶
勿許。」¶
先軫曰：¶
「定人之謂禮。¶
楚一言定三國，¶
子一言而亡之，¶
我則毋禮。¶
不許楚，¶
是棄宋也。¶
不如私許曹、¶
衛以誘之，¶
執宛春以怒楚，¶
既戰而後圖之。」¶
晉侯乃囚宛春於衛，¶
且私許復曹、¶
衛。曹、¶
衛告絕於楚。¶
楚得臣怒，¶
擊晉師，¶
晉師退。¶
軍吏曰：¶
「為何退？」¶
文公曰：¶
「昔在楚，¶
約退三舍，¶
可倍乎！」¶
楚師欲去，¶
得臣不肯。¶
四月戊辰，¶
宋公、¶
齊將、¶
秦將與晉侯次城濮。¶
己巳，¶
與楚兵合戰，¶
楚兵敗，¶
得臣收餘兵去。¶
甲午，¶
晉師還至衡雍，¶
作王宮于踐土。
<pb:KR2a0001_tls_400-495a>¶

初，¶
鄭助楚，¶
楚敗，¶
懼，使人請盟晉侯。¶
晉侯與鄭伯盟。
<pb:KR2a0001_tls_400-496a>¶

五月丁未，¶
獻楚俘於周，¶
駟介百乘，¶
徒兵千。¶
天子使王子虎命晉侯為伯，¶
賜大輅，¶
彤弓矢百，¶
玈弓矢千，¶
秬鬯一卣，¶
珪瓚，¶
虎賁三百人。¶
晉侯三辭，¶
然后稽首受之。¶
周作《晉文侯命》：¶
「王若曰：¶
父義和，¶
丕顯文、¶
武，能慎明德，¶
昭登於上，¶
布聞在下，¶
維時上帝集厥命于文、¶
武。恤朕身，¶
繼予一人永其在位。」¶
於是晉文公稱伯。¶
癸亥，¶
王子虎盟諸侯於王庭。
<pb:KR2a0001_tls_400-497a>¶

晉焚楚軍，¶
火數日不息，¶
文公歎。¶
左右曰：¶
「勝楚而君猶憂，¶
何？」¶
文公曰：¶
「吾聞能戰勝安者唯聖人，¶
是以懼。¶
且子玉猶在，¶
庸可喜乎！」¶
子玉之敗而歸，¶
楚成王怒其不用其言，¶
貪與晉戰，¶
讓責子玉，¶
子玉自殺。¶
晉文公曰：¶
「我擊其外，¶
楚誅其內，¶
內外相應。」¶
於是乃喜。
<pb:KR2a0001_tls_400-498a>¶

六月，¶
晉人復人衛侯。¶
壬午，¶
晉侯度河北歸國。¶
行賞，¶
狐偃為首。¶
或曰：¶
「城濮之事，¶
先軫之謀。」¶
文公曰：¶
「城濮之事，¶
偃說我毋失信。¶
先軫曰¶
『軍事勝為右』，¶
吾用之以勝。¶
然此一時之說，¶
偃言萬世之功，¶
柰何以一時之利而加萬世功乎？¶
是以先之。」
<pb:KR2a0001_tls_400-499a>¶

冬，¶
晉侯會諸侯於溫，¶
欲率之朝周，¶
力未能，¶
恐其有畔者，¶
乃使人言周襄王狩于河陽。¶
壬申，¶
遂率諸侯朝王於踐土。¶
孔子讀史記至文公，¶
曰¶
「諸侯無召王」、¶
「王狩河陽」¶
者，《春秋》諱之也。
<pb:KR2a0001_tls_400-500a>¶

丁丑，¶
諸侯圍許。¶
曹伯臣或說晉侯曰：¶
「齊桓公合諸侯而國異姓，¶
今君為會而滅同姓。¶
曹，叔振鐸之後；¶
晉，唐叔之後。¶
合諸侯而滅兄弟，¶
非禮。」¶
晉侯說，¶
復曹伯。
<pb:KR2a0001_tls_400-501a>¶

於是晉始作三行。¶
荀林父將中行，¶
先縠將右行，¶
先蔑將左行。
<pb:KR2a0001_tls_400-502a>¶

七年，¶
晉文公、¶
秦繆公共圍鄭，¶
以其無禮於文公亡過時，¶
及城濮時鄭助楚也。¶
圍鄭，¶
欲得叔瞻。¶
叔瞻聞之，¶
自殺。¶
鄭持叔瞻告晉。¶
晉曰：¶
「必得鄭君而甘心焉。」¶
鄭恐，¶
乃閒令使謂秦繆公曰：¶
「亡鄭厚晉，¶
於晉得矣，¶
而秦未為利。¶
君何不解鄭，¶
得為東道交？」¶
秦伯說，¶
罷兵。¶
晉亦罷兵。
<pb:KR2a0001_tls_400-503a>¶

九年冬，¶
晉文公卒，¶
子襄公歡立。¶
是歲鄭伯亦卒。
<pb:KR2a0001_tls_400-504a>¶

鄭人或賣其國於秦，¶
秦繆公發兵往襲鄭。¶
十二月，¶
秦兵過我郊。¶
襄公元年春，¶
秦師過周，¶
無禮，¶
王孫滿譏之。¶
兵至滑，¶
鄭賈人弦高將市于周，¶
遇之，¶
以十二牛勞秦師。¶
秦師驚而還，¶
滅滑而去。
<pb:KR2a0001_tls_400-505a>¶

晉先軫曰：¶
「秦伯不用蹇叔，¶
反其眾心，¶
此可擊。」¶
欒枝曰：¶
「未報先君施於秦，¶
擊之，¶
不可。」¶
先軫曰：¶
「秦侮吾孤，¶
伐吾同姓，¶
何德之報？」¶
遂擊之。¶
襄公墨衰絰。¶
四月，¶
敗秦師于殽，¶
虜秦三將孟明視、¶
西乞秫、¶
白乙丙以歸。¶
遂墨以葬文公。¶
文公夫人秦女，¶
謂襄公曰：¶
「秦欲得其三將戮之。」¶
公許，¶
遣之。¶
先軫聞之，¶
謂襄公曰：¶
「患生矣。」¶
軫乃追秦將。¶
秦將渡河，¶
已在船中，¶
頓首謝，¶
卒不反。
<pb:KR2a0001_tls_400-506a>¶

後三年，¶
秦果使孟明伐晉，¶
報殽之敗，¶
取晉汪以歸。¶
四年，¶
秦繆公大興兵伐我，¶
度河，¶
取王官，¶
封殽尸而去。¶
晉恐，¶
不敢出，¶
遂城守。¶
五年，¶
晉伐秦，¶
取新城，¶
報王官役也。
<pb:KR2a0001_tls_400-507a>¶

六年，¶
趙衰成子、¶
欒貞子、¶
咎季子犯、¶
霍伯皆卒。¶
趙盾代趙衰執政。
<pb:KR2a0001_tls_400-508a>¶

七年八月，¶
襄公卒。¶
太子夷皋少。¶
晉人以難故，¶
欲立長君。¶
趙盾曰：¶
「立襄公弟雍。¶
好善而長，¶
先君愛之；¶
且近於秦，¶
秦故好也。¶
立善則固，¶
事長則順，¶
秦愛則孝，¶
結舊好則安。」¶
賈季曰：¶
「不如其弟樂。¶
辰嬴嬖於二君，¶
立其子，¶
民必安之。」¶
趙盾曰：¶
「辰嬴賤，¶
班在九人下，¶
其子何震之有！¶
且為二君嬖，¶
淫也。¶
為先君子，¶
不能求大而出在小國，¶
僻也。¶
母淫子僻，¶
無威；¶
陳小而遠，¶
無援：¶
將何可乎！」¶
使士會如秦迎公子雍。¶
賈季亦使人召公子樂於陳。¶
趙盾廢賈季，¶
以其殺陽處父。¶
十月，¶
葬襄公。¶
十一月，¶
賈季奔翟。¶
是歲，¶
秦繆公亦卒。
<pb:KR2a0001_tls_400-509a>¶

靈公元年四月，¶
秦康公曰：¶
「昔文公之入也無衛，¶
故有呂、¶
郤之患。」¶
乃多與公子雍衛。¶
太子母繆嬴日夜抱太子以號泣於朝，¶
曰：¶
「先君何罪？¶
其嗣亦何罪？¶
舍適而外求君，¶
將安置此？」¶
出朝，¶
則抱以適趙盾所，¶
頓首曰：¶
「先君奉此子而屬之子，¶
曰¶
『此子材，¶
吾受其賜；¶
不材，¶
吾怨子』。¶
今君卒，¶
言猶在耳，¶
而棄之，¶
若何？」¶
趙盾與諸大夫皆患繆嬴，¶
且畏誅，¶
乃背所迎而立太子夷皋，¶
是為靈公。¶
發兵以距秦送公子雍者。¶
趙盾為將，¶
往擊秦，¶
敗之令狐。¶
先蔑、¶
隨會亡奔秦。¶
秋，齊、¶
宋、衛、¶
鄭、曹、¶
許君皆會趙盾，¶
盟於扈，¶
以靈公初立故也。
<pb:KR2a0001_tls_400-510a>¶

四年，¶
伐秦，¶
取少梁。¶
秦亦取晉之郩。¶
六年，¶
秦康公伐晉，¶
取羈馬。¶
晉侯怒，¶
使趙盾、¶
趙穿、¶
郤缺擊秦，¶
大戰河曲，¶
趙穿最有功。¶
七年，¶
晉六卿患隨會之在秦，¶
常為晉亂，¶
乃詳令魏壽餘反晉降秦。¶
秦使隨會之魏，¶
因執會以歸晉。
<pb:KR2a0001_tls_400-511a>¶

八年，¶
周頃王崩，¶
公卿爭權，¶
故不赴。¶
晉使趙盾以車八百乘平周亂而立匡王。¶
是年，¶
楚莊王初即位。¶
十二年，¶
齊人弒其君懿公。
<pb:KR2a0001_tls_400-512a>¶

十四年，¶
靈公壯，¶
侈，厚斂以彫牆。¶
從臺上彈人，¶
觀其避丸也。¶
宰夫胹熊蹯不熟，¶
靈公怒，¶
殺宰夫，¶
使婦人持其屍出棄之，¶
過朝。¶
趙盾、¶
隨會前數諫，¶
不聽；¶
已又見死人手，¶
二人前諫。¶
隨會先諫，¶
不聽。¶
靈公患之，¶
使鉏麑刺趙盾。¶
盾閨門開，¶
居處節，¶
鉏麑退，¶
歎曰：¶
「殺忠臣，¶
棄君命，¶
罪一也。」¶
遂觸樹而死。
<pb:KR2a0001_tls_400-513a>¶

初，¶
盾常田首山，¶
見桑下有餓人。¶
餓人，¶
示眯明也。¶
盾與之食，¶
食其半。¶
問其故，¶
曰：¶
「宦三年，¶
未知母之存不，¶
願遺母。」¶
盾義之，¶
益與之飯肉。¶
已而為晉宰夫，¶
趙盾弗復知也。¶
九月，¶
晉靈公飲趙盾酒，¶
伏甲將攻盾。¶
公宰示眯明知之，¶
恐盾醉不能起，¶
而進曰：¶
「君賜臣，¶
觴三行可以罷。」¶
欲以去趙盾，¶
令先，¶
毋及難。¶
盾既去，¶
靈公伏士未會，¶
先縱齧狗名敖。¶
明為盾搏殺狗。¶
盾曰：¶
「棄人用狗，¶
雖猛何為。」¶
然不知明之為陰德也。¶
已而靈公縱伏士出逐趙盾，¶
示眯明反擊靈公之伏士，¶
伏士不能進，¶
而竟脫盾。¶
盾問其故，¶
曰：¶
「我桑下餓人。」¶
問其名，¶
弗告。¶
明亦因亡去。
<pb:KR2a0001_tls_400-514a>¶

盾遂奔，¶
未出晉境。¶
乙丑，¶
盾昆弟將軍趙穿襲殺靈公於桃園而迎趙盾。¶
趙盾素貴，¶
得民和；¶
靈公少，¶
侈，民不附，¶
故為弒易。¶
盾復位。¶
晉太史董狐書曰¶
「趙盾弒其君」，¶
以視於朝。¶
盾曰：¶
「弒者趙穿，¶
我無罪。」¶
太史曰：¶
「子為正卿，¶
而亡不出境，¶
反不誅國亂，¶
非子而誰？」¶
孔子聞之，¶
曰：¶
「董狐，¶
古之良史也，¶
書法不隱。¶
宣子，¶
良大夫也，¶
為法受惡。¶
惜也，¶
出疆乃免。」
<pb:KR2a0001_tls_400-515a>¶

趙盾使趙穿迎襄公弟黑臀于周而立之，¶
是為成公。
<pb:KR2a0001_tls_400-516a>¶

成公者，¶
文公少子，¶
其母周女也。¶
壬申，¶
朝于武宮。
<pb:KR2a0001_tls_400-517a>¶

成公元年，¶
賜趙氏為公族。¶
伐鄭，¶
鄭倍晉故也。¶
三年，¶
鄭伯初立，¶
附晉而棄楚。¶
楚怒，¶
伐鄭，¶
晉往救之。
<pb:KR2a0001_tls_400-518a>¶

六年，¶
伐秦，¶
虜秦將赤。
<pb:KR2a0001_tls_400-519a>¶

七年，¶
成公與楚莊王爭彊，¶
會諸侯于扈。¶
陳畏楚，¶
不會。¶
晉使中行桓子伐陳，¶
因救鄭，¶
與楚戰，¶
敗楚師。¶
是年，¶
成公卒，¶
子景公據立。
<pb:KR2a0001_tls_400-520a>¶

景公元年春，¶
陳大夫夏徵舒弒其君靈公。¶
二年，¶
楚莊王伐陳，¶
誅微舒。
<pb:KR2a0001_tls_400-521a>¶

三年，¶
楚莊王圍鄭，¶
鄭告急晉。¶
晉使荀林父將中軍，¶
隨會將上軍，¶
趙朔將下軍，¶
郤克、¶
欒書、¶
先縠、¶
韓厥、¶
鞏朔佐之。¶
六月，¶
至河。¶
聞楚已服鄭，¶
鄭伯肉袒與盟而去，¶
荀林父欲還。¶
先縠曰：¶
「凡來救鄭，¶
不至不可，¶
將率離心。」¶
卒度河。¶
楚已服鄭，¶
欲飲馬于河為名而去。¶
楚與晉軍大戰。¶
鄭新附楚，¶
畏之，¶
反助楚攻晉。¶
晉軍敗，¶
走河，¶
爭度，¶
船中人指甚眾。¶
楚虜我將知罃。¶
歸而林父曰：¶
「臣為督將，¶
軍敗當誅，¶
請死。」¶
景公欲許之。¶
隨會曰：¶
「昔文公之與楚戰城濮，¶
成王歸殺子玉，¶
而文公乃喜。¶
今楚已敗我師，¶
又誅其將，¶
是助楚殺仇也。」¶
乃止。
<pb:KR2a0001_tls_400-522a>¶

四年，¶
先縠以首計而敗晉軍河上，¶
恐誅，¶
乃奔翟，¶
與翟謀伐晉。¶
晉覺，¶
乃族縠。¶
縠，縠，¶
先軫子也。
<pb:KR2a0001_tls_400-523a>¶

五年，¶
伐鄭，¶
為助楚故也。¶
是時楚莊王彊，¶
以挫晉兵河上也。
<pb:KR2a0001_tls_400-524a>¶

六年，¶
楚伐宋，¶
宋來告急晉，¶
晉欲救之，¶
伯宗謀曰：¶
「楚，¶
天方開之，¶
不可當。」¶
乃使解揚紿為救宋。¶
鄭人執與楚，¶
楚厚賜，¶
使反其言，¶
令宋急下。¶
解揚紿許之，¶
卒致晉君言。¶
楚欲殺之，¶
或諫，¶
乃歸解揚。
<pb:KR2a0001_tls_400-525a>¶

七年，¶
晉使隨會滅赤狄。
<pb:KR2a0001_tls_400-526a>¶

八年，¶
使郤克於齊。¶
齊頃公母從樓上觀而笑之。¶
所以然者，¶
郤克僂，¶
而魯使蹇，¶
衛使眇，¶
故齊亦令人如之以導客。¶
郤克怒，¶
歸至河上，¶
曰：¶
「不報齊者，¶
河伯視之！」¶
至國，¶
請君，¶
欲伐齊。¶
景公問知其故，¶
曰：¶
「子之怨，¶
安足以煩國！」¶
弗聽。¶
魏文子請老休，¶
辟郤克，¶
克執政。
<pb:KR2a0001_tls_400-527a>¶

九年，¶
楚莊王卒。¶
晉伐齊，¶
齊使太子彊為質於晉，¶
晉兵罷。
<pb:KR2a0001_tls_400-528a>¶

十一年春，¶
齊伐魯，¶
取隆。¶
魯告急衛，¶
衛與魯皆因郤克告急於晉。¶
晉乃使郤克、¶
欒書、¶
韓厥以兵車八百乘與魯、¶
衛其伐齊。¶
夏，與頃公戰於鞌，¶
傷困頃公。¶
頃公乃與其右易位，¶
下取飲，¶
以得脫去。¶
齊師敗走，¶
晉追北至齊。¶
頃公獻寶器以求平，¶
不聽。¶
郤克曰：¶
「必得蕭桐姪子為質。」¶
齊使曰：¶
「蕭桐姪子，¶
頃公母；¶
頃公母猶晉君母，¶
柰何必得之？¶
不義，¶
請復戰。」¶
晉乃許與平而去。
<pb:KR2a0001_tls_400-529a>¶

楚申公巫臣盜夏姬以奔晉，¶
晉以巫臣為邢大夫。
<pb:KR2a0001_tls_400-530a>¶

十二年冬，¶
齊頃公如晉，¶
欲上尊晉景公為王，¶
景公讓不敢。¶
晉始作六軍，¶
韓厥、¶
鞏朔、¶
趙穿、¶
荀騅、¶
趙括、¶
趙旃皆為卿。¶
智罃自楚歸。
<pb:KR2a0001_tls_400-531a>¶

十三年，¶
魯成公朝晉，¶
晉弗敬，¶
魯怒去，¶
倍晉。¶
晉伐鄭，¶
取氾。
<pb:KR2a0001_tls_400-532a>¶

十四年，¶
梁山崩。¶
問伯宗，¶
伯宗以為不足怪也。
<pb:KR2a0001_tls_400-533a>¶

十六年，¶
楚將子反怨巫臣，¶
滅其族。¶
巫臣怒，¶
遺子反書曰：¶
「必令子罷於奔命！」¶
乃請使吳，¶
令其子為吳行人，¶
教吳乘車用兵。¶
吳晉始通，¶
約伐楚。
<pb:KR2a0001_tls_400-534a>¶

十七年，¶
誅趙同、¶
趙括，¶
族滅之。¶
韓厥曰：¶
「趙衰、¶
趙盾之功豈可忘乎？¶
柰何絕祀！」¶
乃復令趙庶子武為趙後，¶
復與之邑。
<pb:KR2a0001_tls_400-535a>¶

十九年夏，¶
景公病，¶
立其太子壽曼為君，¶
是為厲公。¶
後月餘，¶
景公卒。
<pb:KR2a0001_tls_400-536a>¶

厲公元年，¶
初立，¶
欲和諸侯，¶
與秦桓公夾河而盟。¶
歸而秦倍盟，¶
與翟謀伐晉。¶
三年，¶
使呂相讓秦，¶
因與諸侯伐秦。¶
至涇，¶
敗秦於麻隧，¶
虜其將成差。
<pb:KR2a0001_tls_400-537a>¶

五年，¶
三郤讒伯宗，¶
殺之。¶
伯宗以好直諫得此禍，¶
國人以是不附厲公。
<pb:KR2a0001_tls_400-538a>¶

六年春，¶
鄭倍晉與楚盟，¶
晉怒。¶
欒書曰：¶
「不可以當吾世而失諸侯。」¶
乃發兵。¶
厲公自將，¶
五月度河。¶
聞楚兵來救，¶
范文子請公欲還。¶
郤至曰：¶
「發兵誅逆，¶
見彊辟之，¶
無以令諸侯。」¶
遂與戰。¶
癸巳，¶
射中楚共王目，¶
楚兵敗於鄢陵。¶
子反收餘兵，¶
拊循欲復戰，¶
晉患之。¶
共王召子反，¶
其侍者豎陽穀進酒，¶
子反醉，¶
不能見。¶
王怒，¶
讓子反，¶
子反死。¶
王遂引兵歸。¶
晉由此威諸侯，¶
欲以令天下求霸。
<pb:KR2a0001_tls_400-539a>¶

厲公多外嬖姬，¶
歸，欲盡去群大夫而立諸姬兄弟。¶
寵姬兄曰胥童，¶
嘗與郤至有怨，¶
及欒書又怨郤至不用其計而遂敗楚，¶
乃使人閒謝楚。¶
楚來詐厲公曰：¶
「鄢陵之戰，¶
實至召楚，¶
欲作亂，¶
內子周立之。¶
會與國不具，¶
是以事不成。」¶
厲公告欒書。¶
欒書曰：¶
「其殆有矣！¶
願公試使人之周微考之。」¶
果使郤至於周。¶
欒書又使公子周見郤至，¶
郤至不知見賣也。¶
厲公驗之，¶
信然，¶
遂怨郤至，¶
欲殺之。¶
八年，¶
厲公獵，¶
與姬飲，¶
郤至殺豕奉進，¶
宦者奪之。¶
郤至射殺宦者。¶
公怒，¶
曰：¶
「季子欺予！」¶
將誅三郤，¶
未發也。¶
郤錡欲攻公，¶
曰：¶
「我雖死，¶
公亦病矣。」¶
郤至曰：¶
「信不反君，¶
智不害民，¶
勇不作亂。¶
失此三者，¶
誰與我？¶
我死耳！」¶
十二月壬午，¶
公令胥童以兵八百人襲攻殺三郤。¶
胥童因以劫欒書、¶
中行偃于朝，¶
曰：¶
「不殺二子，¶
患必及公。」¶
公曰：¶
「一旦殺三卿，¶
寡人不忍益也。」¶
對曰：¶
「人將忍君。」¶
公弗聽，¶
謝欒書等以誅郤氏罪：¶
「大夫復位。」¶
二子頓首曰：¶
「幸甚幸甚！」¶
公使胥童為卿。¶
閏月乙卯，¶
厲公游匠驪氏，¶
欒書、¶
中行偃以其黨襲捕厲公，¶
囚之，¶
殺胥童，¶
而使人迎公子周于周而立之，¶
是為悼公。
<pb:KR2a0001_tls_400-540a>¶

悼公元年正月庚申，¶
欒書、¶
中行偃弒厲公，¶
葬之以一乘車。¶
厲公囚六日死，¶
死十日庚午，¶
智罃迎公子周來，¶
至絳，¶
刑雞與大夫盟而立之，¶
是為悼公。¶
辛巳，¶
朝武宮。¶
二月乙酉，¶
即位。
<pb:KR2a0001_tls_400-541a>¶

悼公周者，¶
其大父捷，¶
晉襄公少子也，¶
不得立，¶
號為桓叔，¶
桓叔最愛。¶
桓叔生惠伯談，¶
談生悼公周。¶
周之立，¶
年十四矣。¶
悼公曰：¶
「大父、¶
父皆不得立而辟難於周，¶
客死焉。¶
寡人自以疏遠，¶
毋幾為君。¶
今大夫不忘文、¶
襄之意而惠立桓叔之後，¶
賴宗廟大夫之靈，¶
得奉晉祀，¶
豈敢不戰戰乎？¶
大夫其亦佐寡人！」¶
於是逐不臣者七人，¶
修舊功，¶
施德惠，¶
收文公入時功臣後。¶
秋，伐鄭。¶
鄭師敗，¶
遂至陳。
<pb:KR2a0001_tls_400-542a>¶

三年，¶
晉會諸侯。¶
悼公問群臣可用者，¶
祁傒舉解狐。¶
解狐，¶
傒之仇。¶
復問，¶
舉其子祁午。¶
君子曰：¶
「祁傒可謂不黨矣！¶
外舉不隱仇，¶
內舉不隱子。」¶
方會諸侯，¶
悼公弟楊干亂行，¶
魏絳戮其僕。¶
悼公怒，¶
或諫公，¶
公卒賢絳，¶
任之政，¶
使和戎，¶
戎大親附。¶
十一年，¶
悼公曰：¶
「自吾用魏絳，¶
九合諸侯，¶
和戎、¶
翟，魏子之力也。」¶
賜之樂，¶
三讓乃受之。¶
冬，秦取我櫟。
<pb:KR2a0001_tls_400-543a>¶

十四年，¶
晉使六卿率諸侯伐秦，¶
度涇，¶
大敗秦軍，¶
至棫林而去。
<pb:KR2a0001_tls_400-544a>¶

十五年，¶
悼公問治國於師曠。¶
師曠曰：¶
「惟仁義為本。」¶
冬，悼公卒，¶
子平公彪立。
<pb:KR2a0001_tls_400-545a>¶

平公元年，¶
伐齊，¶
齊靈公與戰靡下，¶
齊師敗走。¶
晏嬰曰：¶
「君亦毋勇，¶
何不止戰？」¶
遂去。¶
晉追，¶
遂圍臨菑，¶
盡燒屠其郭中。¶
東至膠，¶
南至沂，¶
齊皆城守，¶
晉乃引兵歸。
<pb:KR2a0001_tls_400-546a>¶

六年，¶
魯襄公朝晉。¶
晉欒逞有罪，¶
奔齊。¶
八年，¶
齊莊公微遣欒逞於曲沃，¶
以兵隨之。¶
齊兵上太行，¶
欒逞從曲沃中反，¶
襲入絳。¶
絳不戒，¶
平公欲自殺，¶
范獻子止公，¶
以其徒擊逞，¶
逞敗走曲沃。¶
曲沃攻逞，¶
逞死，¶
遂滅欒氏宗。¶
逞者，¶
欒書孫也。¶
其入絳，¶
與魏氏謀。¶
齊莊公聞逞敗，¶
乃還，¶
取晉之朝歌去，¶
以報臨菑之役也。
<pb:KR2a0001_tls_400-547a>¶

十年，¶
齊崔杼弒其君莊公。¶
晉因齊亂，¶
伐敗齊於高唐去，¶
報太行之役也。
<pb:KR2a0001_tls_400-548a>¶

十四年，¶
吳延陵季子來使，¶
與趙文子、¶
韓宣子、¶
魏獻子語，¶
曰：¶
「晉國之政，¶
卒歸此三家矣。」
<pb:KR2a0001_tls_400-549a>¶

十九年，¶
齊使晏嬰如晉，¶
與叔嚮語。¶
叔嚮曰：¶
「晉，¶
季世也。¶
公厚賦為臺池而不恤政，¶
政在私門，¶
其可久乎！」¶
晏子然之。
<pb:KR2a0001_tls_400-550a>¶

二十二年，¶
伐燕。¶
二十六年，¶
平公卒，¶
子昭公夷立。
<pb:KR2a0001_tls_400-551a>¶

昭公六年卒。¶
六卿彊，¶
公室卑。¶
子頃公去疾立。
<pb:KR2a0001_tls_400-552a>¶

頃公六年，¶
周景王崩，¶
王子爭立。¶
晉六卿平王室亂，¶
立敬王。
<pb:KR2a0001_tls_400-553a>¶

九年，¶
魯季氏逐其君昭公，¶
昭公居乾侯。¶
十一年，¶
衛、宋使使請晉納魯君。¶
季平子私賂范獻子，¶
獻子受之，¶
乃謂晉君曰：¶
「季氏無罪。」¶
不果入魯君。
<pb:KR2a0001_tls_400-554a>¶

十二年，¶
晉之宗家祁傒孫，¶
叔嚮子，¶
相惡於君。¶
六卿欲弱公室，¶
乃遂以法盡滅其族，¶
而分其邑為十縣，¶
各令其子為大夫。¶
晉益弱，¶
六卿皆大。
<pb:KR2a0001_tls_400-555a>¶

十四年，¶
頃公卒，¶
子定公午立。
<pb:KR2a0001_tls_400-556a>¶

定公十一年，¶
魯陽虎奔晉，¶
趙鞅簡子舍之。¶
十二年，¶
孔子相魯。
<pb:KR2a0001_tls_400-557a>¶

十五年，¶
趙鞅使邯鄲大夫午，¶
不信，¶
欲殺午，¶
午與中行寅、¶
范吉射親攻趙鞅，¶
鞅走保晉陽。¶
定公圍晉陽。¶
荀櫟、¶
韓不信、¶
魏侈與范、¶
中行為仇，¶
乃移兵伐范、¶
中行。¶
范、中行反，¶
晉君擊之，¶
敗范、¶
中行。¶
范、中行走朝歌，¶
保之。¶
韓、魏為趙鞅謝晉君，¶
乃赦趙鞅，¶
復位。¶
二十二年，¶
晉敗范、¶
中行氏，¶
二子奔齊。
<pb:KR2a0001_tls_400-558a>¶

三十年，¶
定公與吳王夫差會黃池，¶
爭長，¶
趙鞅時從，¶
卒長吳。
<pb:KR2a0001_tls_400-559a>¶

三十一年，¶
齊田常弒其君簡公，¶
而立簡公弟驁為平公。¶
三十三年，¶
孔子卒。
<pb:KR2a0001_tls_400-560a>¶

三十七年，¶
定公卒，¶
子出公鑿立。
<pb:KR2a0001_tls_400-561a>¶

出公十七年，¶
知伯與趙、¶
韓、魏共分范、¶
中行地以為邑。¶
出公怒，¶
告齊、¶
魯，欲以伐四卿。¶
四卿恐，¶
遂反攻出公。¶
出公奔齊，¶
道死。¶
故知伯乃立昭公曾孫驕為晉君，¶
是為哀公。
<pb:KR2a0001_tls_400-562a>¶

哀公大父雍，¶
晉昭公少子也，¶
號為戴子。¶
戴子生忌。¶
忌善知伯，¶
蚤死，¶
故知伯欲盡并晉，¶
未敢，¶
乃立忌子驕為君。¶
當是時，¶
晉國政皆決知伯，¶
晉哀公不得有所制。¶
知伯遂有范、¶
中行地，¶
最彊。
<pb:KR2a0001_tls_400-563a>¶

哀公四年，¶
趙襄子、¶
韓康子、¶
魏桓子共殺知伯，¶
盡并其地。
<pb:KR2a0001_tls_400-564a>¶

十八年，¶
哀公卒，¶
子幽公柳立。
<pb:KR2a0001_tls_400-565a>¶

幽公之時，¶
晉畏，¶
反朝韓、¶
趙、魏之君。¶
獨有絳、¶
曲沃，¶
餘皆入三晉。
<pb:KR2a0001_tls_400-566a>¶

十五年，¶
魏文侯初立。¶
十八年，¶
幽公淫婦人，¶
夜竊出邑中，¶
盜殺幽公。¶
魏文侯以兵誅晉亂，¶
立幽公子止，¶
是為烈公。
<pb:KR2a0001_tls_400-567a>¶

烈公十九年，¶
周威烈王賜趙、¶
韓、魏皆命為諸侯。
<pb:KR2a0001_tls_400-568a>¶

二十七年，¶
烈公卒，¶
子孝公頎立。¶
孝公九年，¶
魏武侯初立，¶
襲邯鄲，¶
不勝而去。¶
十七年，¶
孝公卒，¶
子靜公俱酒立。¶
是歲，¶
齊威王元年也。
<pb:KR2a0001_tls_400-569a>¶

靜公二年，¶
魏武侯、¶
韓哀侯、¶
趙敬侯滅晉後而三分其地。¶
靜公遷為家人，¶
晉絕不祀。
<pb:KR2a0001_tls_400-570a>¶

太史公曰：¶
晉文公，¶
古所謂明君也，¶
亡居外十九年，¶
至困約，¶
及即位而行賞，¶
尚忘介子推，¶
況驕主乎？¶
靈公既弒，¶
其後成、¶
景致嚴，¶
至厲大刻，¶
大夫懼誅，¶
禍作。¶
悼公以後日衰，¶
六卿專權。¶
故君道之御其臣下，¶
固不易哉！
<pb:KR2a0001_tls_400-571a>¶

4.10《楚世家第十》
<pb:KR2a0001_tls_400-572a>¶

楚之先祖出自帝顓頊高陽。¶
高陽者，¶
黃帝之孫，¶
昌意之子也。¶
高陽生稱，¶
稱生卷章，¶
卷章生重黎、¶
重黎為帝嚳高辛居火正，¶
甚有功，¶
能光融天下，¶
帝嚳命曰祝融。¶
共工氏作亂，¶
帝嚳使重黎誅之而不盡。¶
帝乃以庚寅日誅重黎，¶
而以其弟吳回為重黎後，¶
復居火正，¶
為祝融。
<pb:KR2a0001_tls_400-573a>¶

吳回生陸終。¶
陸終生子六人，¶
坼剖而產焉。¶
其長一曰昆吾；¶
二曰參胡；¶
三曰彭祖；¶
四曰會人；¶
五曰曹姓；¶
六曰季連，¶
羋姓，¶
楚其後也。¶
昆吾氏，¶
夏之時嘗為侯伯，¶
桀之時湯滅之。¶
彭祖氏，¶
殷之時嘗為侯伯，¶
殷之末世滅彭祖氏。¶
季連生附沮，¶
附沮生穴熊。¶
其後中微，¶
或在中國，¶
或在蠻夷，¶
弗能紀其世。
<pb:KR2a0001_tls_400-574a>¶

周文王之時，¶
季連之苗裔曰鬻熊。¶
鬻熊子事文王，¶
蚤卒。¶
其子曰熊麗。¶
熊麗生熊狂，¶
熊狂生熊繹。
<pb:KR2a0001_tls_400-575a>¶

熊繹當周成王之時，¶
舉文、¶
武勤勞之後嗣，¶
而封熊繹於楚蠻，¶
封以子男之田，¶
姓羋氏，¶
居丹陽。¶
楚子熊繹與魯公伯禽、¶
衛康叔子牟、¶
晉侯燮、¶
齊太公子呂伋俱事成王。
<pb:KR2a0001_tls_400-576a>¶

熊繹生熊艾，¶
熊艾生熊䵣，¶
熊䵣生熊勝。¶
熊勝以弟熊楊為後。¶
熊楊生熊渠。
<pb:KR2a0001_tls_400-577a>¶

熊渠生子三人。¶
當周夷王之時，¶
王室微，¶
諸侯或不朝，¶
相伐。¶
熊渠甚得江漢閒民和，¶
乃興兵伐庸、¶
楊粵，¶
至于鄂。¶
熊渠曰：¶
「我蠻夷也，¶
不與中國之號謚。」¶
乃立其長子康為句亶王，¶
中子紅為鄂王，¶
少子執疵為越章王，¶
皆在江上楚蠻之地。¶
及周厲王之時，¶
暴虐，¶
熊渠畏其伐楚，¶
亦去其王。
<pb:KR2a0001_tls_400-578a>¶

後為熊毋康，¶
毋康蚤死。¶
熊渠卒，¶
子熊摯紅立。¶
摯紅卒，¶
其弟弒而代立，¶
曰熊延。¶
熊延生熊勇。
<pb:KR2a0001_tls_400-579a>¶

熊勇六年，¶
而周人作亂，¶
攻厲王，¶
厲王出奔彘。¶
熊勇十年，¶
卒，弟熊嚴為後。
<pb:KR2a0001_tls_400-580a>¶

熊嚴十年，¶
卒。有子四人，¶
長子伯霜，¶
中子仲雪，¶
次子叔堪，¶
少子季徇。¶
熊嚴卒，¶
長子伯霜代立，¶
是為熊霜。
<pb:KR2a0001_tls_400-581a>¶

熊霜元年，¶
周宣王初立。¶
熊霜六年，¶
卒，三弟爭立。¶
仲雪死；¶
叔堪亡，¶
避難於濮；¶
而少弟季徇立，¶
是為熊徇。¶
熊徇十六年，¶
鄭桓公初封於鄭。¶
二十二年，¶
熊徇卒，¶
子熊咢立。¶
熊咢九年，¶
卒，子熊儀立，¶
是為若敖。
<pb:KR2a0001_tls_400-582a>¶

若敖二十年，¶
周幽王為犬戎所弒，¶
周東徙，¶
而秦襄公始列為諸侯。
<pb:KR2a0001_tls_400-583a>¶

二十七年，¶
若敖卒，¶
子熊坎立，¶
是為霄敖。¶
霄敖六年，¶
卒，子熊眴立，¶
是為蚡冒。¶
蚡冒十三年，¶
晉始亂，¶
以曲沃之故。¶
蚡冒十七年，¶
卒。蚡冒弟熊通弒蚡冒子而代立，¶
是為楚武王。
<pb:KR2a0001_tls_400-584a>¶

武王十七年，¶
晉之曲沃莊伯弒主國晉孝侯。¶
十九年，¶
鄭伯弟段作亂。¶
二十一年，¶
鄭侵天子之田。¶
二十三年，¶
衛弒其君桓公。¶
二十九年，¶
魯弒其君隱公。¶
三十一年，¶
宋太宰華督弒其君殤公。
<pb:KR2a0001_tls_400-585a>¶

三十五年，¶
楚伐隨。¶
隨曰：¶
「我無罪。」¶
楚曰：¶
「我蠻夷也。¶
今諸侯皆為叛相侵，¶
或相殺。¶
我有敝甲，¶
欲以觀中國之政，¶
請王室尊吾號。」¶
隨人為之周，¶
請尊楚，¶
王室不聽，¶
還報楚。¶
三十七年，¶
楚熊通怒曰：¶
「吾先鬻熊，¶
文王之師也，¶
蚤終。¶
成王舉我先公，¶
乃以子男田令居楚，¶
蠻夷皆率服，¶
而王不加位，¶
我自尊耳。」¶
乃自立為武王，¶
與隨人盟而去。¶
於是始開濮地而有之。
<pb:KR2a0001_tls_400-586a>¶

五十一年，¶
周召隨侯，¶
數以立楚為王。¶
楚怒，¶
以隨背己，¶
伐隨。¶
武王卒師中而兵罷。¶
子文王熊貲立，¶
始都郢。
<pb:KR2a0001_tls_400-587a>¶

文王二年，¶
伐申過鄧，¶
鄧人曰¶
「楚王易取」，¶
鄧侯不許也。¶
六年，¶
伐蔡，¶
虜蔡哀侯以歸，¶
已而釋之。¶
楚彊，¶
陵江漢閒小國，¶
小國皆畏之。¶
十一年，¶
齊桓公始霸，¶
楚亦始大。
<pb:KR2a0001_tls_400-588a>¶

十二年，¶
伐鄧，¶
滅之。¶
十三年，¶
卒，子熊囏立，¶
是為莊敖。¶
莊敖五年，¶
欲殺其弟熊惲，¶
惲奔隨，¶
與隨襲弒莊敖代立，¶
是為成王。
<pb:KR2a0001_tls_400-589a>¶

成王惲元年，¶
初即位，¶
布德施惠，¶
結舊好於諸侯。¶
使人獻天子，¶
天子賜胙，¶
曰：¶
「鎮爾南方夷越之亂，¶
無侵中國。」¶
於是楚地千里。
<pb:KR2a0001_tls_400-590a>¶

十六年，¶
齊桓公以兵侵楚，¶
至陘山。¶
楚成王使將軍屈完以兵禦之，¶
與桓公盟。¶
桓公數以周之賦不入王室，¶
楚許之，¶
乃去。
<pb:KR2a0001_tls_400-591a>¶

十八年，¶
成王以兵北伐許，¶
許君肉袒謝，¶
乃釋之。¶
二十二年，¶
伐黃。¶
二十六年，¶
滅英。
<pb:KR2a0001_tls_400-592a>¶

三十三年，¶
宋襄公欲為盟會，¶
召楚。¶
楚王怒曰：¶
「召我，¶
我將好往襲辱之。」¶
遂行，¶
至盂，¶
遂執辱宋公，¶
已而歸之。¶
三十四年，¶
鄭文公南朝楚。¶
楚成王北伐宋，¶
敗之泓，¶
射傷宋襄公，¶
襄公遂病創死。
<pb:KR2a0001_tls_400-593a>¶

三十五年，¶
晉公子重耳過楚，¶
成王以諸侯客禮饗，¶
而厚送之於秦。
<pb:KR2a0001_tls_400-594a>¶

三十九年，¶
魯僖公來請兵以伐齊，¶
楚使申侯將兵伐齊，¶
取穀，¶
置齊桓公子雍焉。¶
齊桓公七子皆奔楚，¶
楚盡以為上大夫。¶
滅夔，¶
夔不祀祝融、¶
鬻熊故也。
<pb:KR2a0001_tls_400-595a>¶

夏，¶
伐宋，¶
宋告急於晉，¶
晉救宋，¶
成王罷歸。¶
將軍子玉請戰，¶
成王曰：¶
「重耳亡居外久，¶
卒得反國，¶
天之所開，¶
不可當。」¶
子玉固請，¶
乃與之少師而去。¶
晉果敗子玉於城濮。¶
成王怒，¶
誅子玉。
<pb:KR2a0001_tls_400-596a>¶

四十六年，¶
初，成王將以商臣為太子，¶
語令尹子上。¶
子上曰：¶
「君之齒未也，¶
而又多內寵，¶
絀乃亂也。¶
楚國之舉常在少者。¶
且商臣蠭目而豺聲，¶
忍人也，¶
不可立也。」¶
王不聽，¶
立之。¶
後又欲立子職而絀太子商臣。¶
商臣聞而未審也，¶
告其傅潘崇曰：¶
「何以得其實？」¶
崇曰：¶
「饗王之寵姬江羋而勿敬也。」¶
商臣從之。¶
江羋怒曰：¶
「宜乎王之欲殺若而立職也。」¶
商臣告潘崇曰：¶
「信矣。」¶
崇曰：¶
「能事之乎？」¶
曰：¶
「不能。」¶
「能亡去乎？」¶
曰：¶
「不能。」¶
「能行大事乎？」¶
曰：¶
「能。」¶
冬十月，¶
商臣以宮衛兵圍成王。¶
成王請食熊蹯而死，¶
不聽。¶
丁未，¶
成王自絞殺。¶
商臣代立，¶
是為穆王。
<pb:KR2a0001_tls_400-597a>¶

穆王立，¶
以其太子宮予潘崇，¶
使為太師，¶
掌國事。¶
穆王三年，¶
滅江。¶
四年，¶
滅六、¶
蓼。六、¶
蓼，皋陶之後。¶
八年，¶
伐陳。¶
十二年，¶
卒。子莊王侶立。
<pb:KR2a0001_tls_400-598a>¶

莊王即位三年，¶
不出號令，¶
日夜為樂，¶
令國中曰：¶
「有敢諫者死無赦！」¶
伍舉入諫。¶
莊王左抱鄭姬，¶
右抱越女，¶
坐鍾鼓之閒。¶
伍舉曰：¶
「願有進隱。」¶
曰：¶
「有鳥在於阜，¶
三年不蜚不鳴，¶
是何鳥也？」¶
莊王曰：¶
「三年不蜚，¶
蜚將沖天；¶
三年不鳴，¶
鳴將驚人。¶
舉退矣，¶
吾知之矣。」¶
居數月，¶
淫益甚。¶
大夫蘇從乃入諫。¶
王曰：¶
「若不聞令乎？」¶
對曰：¶
「殺身以明君，¶
臣之願也。」¶
於是乃罷淫樂，¶
聽政，¶
所誅者數百人，¶
所進者數百人，¶
任伍舉、¶
蘇從以政，¶
國人大說。¶
是歲滅庸。¶
六年，¶
伐宋，¶
獲五百乘。
<pb:KR2a0001_tls_400-599a>¶

八年，¶
伐陸渾戎，¶
遂至洛，¶
觀兵於周郊。¶
周定王使王孫滿勞楚王。¶
楚王問鼎小大輕重，¶
對曰：¶
「在德不在鼎。」¶
莊王曰：¶
「子無阻九鼎！¶
楚國折鉤之喙，¶
足以為九鼎。」¶
王孫滿曰：¶
「嗚呼！¶
君王其忘之乎？¶
昔虞夏之盛，¶
遠方皆至，¶
貢金九牧，¶
鑄鼎象物，¶
百物而為之備，¶
使民知神姦。¶
桀有亂德，¶
鼎遷於殷，¶
載祀六百。¶
殷紂暴虐，¶
鼎遷於周。¶
德之休明，¶
雖小必重；　¶
其姦回昏亂，¶
雖大必輕。¶
昔成王定鼎于郟鄏，¶
卜世三十，¶
卜年七百，¶
天所命也。¶
周德雖衰，¶
天命未改。¶
鼎之輕重，¶
未可問也。」¶
楚王乃歸。
<pb:KR2a0001_tls_400-600a>¶

九年，¶
相若敖氏。¶
人或讒之王，¶
恐誅，¶
反攻王，¶
王擊滅若敖氏之族。¶
十三年，¶
滅舒。
<pb:KR2a0001_tls_400-601a>¶

十六年，¶
伐陳，¶
殺夏徵舒。¶
徵舒弒其君，¶
故誅之也。¶
已破陳，¶
即縣之。¶
群臣皆賀，¶
申叔時使齊來，¶
不賀。¶
王問，¶
對曰：¶
「鄙語曰，¶
牽牛徑人田，¶
田主取其牛。¶
徑者則不直矣，¶
取之牛不亦甚乎？¶
且王以陳之亂而率諸侯伐之，¶
以義伐之而貪其縣，¶
亦何以復令於天下！」¶
莊王乃復國陳後。
<pb:KR2a0001_tls_400-602a>¶

十七年春，¶
楚莊王圍鄭，¶
三月克之。¶
入自皇門，¶
鄭伯肉袒牽羊以逆，¶
曰：¶
「孤不天，¶
不能事君，¶
君用懷怒，¶
以及敝邑，¶
孤之罪也。¶
敢不惟命是聽！¶
賓之南海，¶
若以臣妾賜諸侯，¶
亦惟命是聽。¶
若君不忘厲、¶
宣、桓、¶
武，不絕其社稷，¶
使改事君，¶
孤之願也，¶
非所敢望也。¶
敢布腹心。」¶
楚群臣曰：¶
「王勿許。」¶
莊王曰：¶
「其君能下人，¶
必能信用其民，¶
庸可絕乎！」¶
莊王自手旗，¶
左右麾軍，¶
引兵去三十里而舍，¶
遂許之平。¶
潘尪入盟，¶
子良出質。¶
夏六月，¶
晉救鄭，¶
與楚戰，¶
大敗晉師河上，¶
遂至衡雍而歸。
<pb:KR2a0001_tls_400-603a>¶

二十年，¶
圍宋，¶
以殺楚使也。¶
圍宋五月，¶
城中食盡，¶
易子而食，¶
析骨而炊。¶
宋華元出告以情。¶
莊王曰：¶
「君子哉！」¶
遂罷兵去。
<pb:KR2a0001_tls_400-604a>¶

二十三年，¶
莊王卒，¶
子共王審立。
<pb:KR2a0001_tls_400-605a>¶

共王十六年，¶
晉伐鄭。¶
鄭告急，¶
共王救鄭。¶
與晉兵戰鄢陵，¶
晉敗楚，¶
射中共王目。¶
共王召將軍子反。¶
子反嗜酒，¶
從者豎陽穀進酒醉。¶
王怒，¶
射殺子反，¶
遂罷兵歸。
<pb:KR2a0001_tls_400-606a>¶

三十一年，¶
共王卒，¶
子康王招立。¶
康王立十五年卒，¶
子員立，¶
是為郟敖。
<pb:KR2a0001_tls_400-607a>¶

康王寵弟公子圍、¶
子比、¶
子皙、¶
棄疾。¶
郟敖三年，¶
以其季父康王弟公子圍為令尹，¶
主兵事。¶
四年，¶
圍使鄭，¶
道聞王疾而還。¶
十二月己酉，¶
圍入問王疾，¶
絞而弒之，¶
遂殺其子莫及平夏。¶
使使赴於鄭。¶
伍舉問曰：¶
「誰為後？」¶
對曰：¶
「寡大夫圍。」¶
伍舉更曰：¶
「共王之子圍為長。」¶
子比奔晉，¶
而圍立，¶
是為靈王。
<pb:KR2a0001_tls_400-608a>¶

靈王三年六月，¶
楚使使告晉，¶
欲會諸侯。¶
諸侯皆會楚于申。¶
伍舉曰：¶
「昔夏啟有鈞臺之饗，¶
商湯有景亳之命，¶
周武王有盟津之誓，¶
成王有岐陽之蒐，¶
康王有豐宮之朝，¶
穆王有塗山之會，¶
齊桓有召陵之師，¶
晉文有踐土之盟，¶
君其何用？」¶
靈王曰：¶
「用桓公。」¶
時鄭子產在焉。¶
於是晉、¶
宋、魯衛不往。¶
靈王已盟，¶
有驕色。¶
伍舉曰：¶
「桀為有仍之會，¶
有緡叛之。¶
紂為黎山之會，¶
東夷叛之。¶
幽王為太室之盟，¶
戎、翟叛之。¶
君其慎終！」
<pb:KR2a0001_tls_400-609a>¶

七月，¶
楚以諸侯兵伐吳，¶
圍朱方。¶
八月，¶
克之，¶
囚慶封，¶
滅其族。¶
以封徇，¶
曰：¶
「無效齊慶封弒其君而弱其孤，¶
以盟諸大夫！」¶
封反曰：¶
「莫如楚共王庶子圍弒其君兄之子員而代之立！」¶
於是靈王使疾殺之。
<pb:KR2a0001_tls_400-610a>¶

七年，¶
就章華臺，¶
下令內亡人實之。
<pb:KR2a0001_tls_400-611a>¶

八年，¶
使公子棄疾將兵滅陳。¶
十年，¶
召蔡侯，¶
醉而殺之。¶
仗棄疾定蔡，¶
因為陳蔡公。
<pb:KR2a0001_tls_400-612a>¶

十一年，¶
伐徐以恐吳。¶
靈王次於乾谿以待之。¶
王曰：¶
「齊、¶
晉、魯、¶
衛，其封皆受寶器，¶
我獨不。¶
今吾使使周求鼎以為分，¶
其予我乎？」¶
析父對曰：¶
「其予君王哉！¶
昔我先王熊繹辟在荊山，¶
蓽露藍蔞以處草莽，¶
跋涉山林以事天子，¶
唯是桃弧棘矢以共王事。¶
齊，王舅也；¶
晉及魯、¶
衛，王母弟也：¶
楚是以無分而彼皆有。¶
周今與四國服事君王，¶
將惟命是從，¶
豈敢愛鼎？」¶
靈王曰：¶
「昔我皇祖伯父昆吾舊許是宅，¶
今鄭人貪其田，¶
不我予，¶
今我求之，¶
其予我乎？」¶
對曰：¶
「周不愛鼎，¶
鄭安敢愛田？」¶
靈王曰：¶
「昔諸侯遠我而畏晉，¶
今吾大城陳、¶
蔡、不羹，¶
賦皆千乘，¶
諸侯畏我乎？」¶
對曰：¶
「畏哉！」¶
靈王喜曰：¶
「析父善言古事焉。」
<pb:KR2a0001_tls_400-613a>¶

十二年春，¶
楚靈王樂乾谿，¶
不能去也。¶
國人苦役。¶
初，靈王會兵於申，¶
僇越大夫常壽過，¶
殺蔡大夫觀起。¶
起子從亡在吳，¶
乃勸吳王伐楚，¶
為閒越大夫常壽過而作亂，¶
為吳閒。¶
使矯公子棄疾命召公子比於晉，¶
至蔡，¶
與吳、¶
越兵欲襲蔡。¶
令公子比見棄疾，¶
與盟於鄧。¶
遂入殺靈王太子祿，¶
立子比為王，¶
公子子皙為令尹，¶
棄疾為司馬。¶
先除王宮，¶
觀從從師于乾谿，¶
令楚眾曰：¶
「國有王矣。¶
先歸，¶
復爵邑田室。¶
後者遷之。」¶
楚眾皆潰，¶
去靈王而歸。
<pb:KR2a0001_tls_400-614a>¶

靈王聞太子祿之死也，¶
自投車下，¶
而曰：¶
「人之愛子亦如是乎？」¶
侍者曰：¶
「甚是。」¶
王曰：¶
「余殺人之子多矣，¶
能無及此乎？」¶
右尹曰：¶
「請待於郊以聽國人。」¶
王曰：¶
「眾怒不可犯。」¶
曰：¶
「且入大縣而乞師於諸侯。」¶
王曰：¶
「皆叛矣。」¶
又曰：¶
「且奔諸侯以聽大國之慮。」¶
王曰：¶
「大福不再，¶
祗取辱耳。」¶
於是王乘舟將欲入鄢。¶
右尹度王不用其計，¶
懼俱死，¶
亦去王亡。
<pb:KR2a0001_tls_400-615a>¶

靈王於是獨傍偟山中，¶
野人莫敢入王。¶
王行遇其故鋗人，¶
謂曰：¶
「為我求食，¶
我已不食三日矣。」¶
鋗人曰：¶
「新王下法，¶
有敢饟王從王者，¶
罪及三族，¶
且又無所得食。」¶
王因枕其股而臥。¶
鋗人又以土自代，¶
逃去。¶
王覺而弗見，¶
遂飢弗能起。¶
芋尹申無宇之子申亥曰：¶
「吾父再犯王命，¶
王弗誅，¶
恩孰大焉！」¶
乃求王，¶
遇王飢於釐澤，¶
奉之以歸。¶
夏五月癸丑，¶
王死申亥家，¶
申亥以二女從死，¶
并葬之。
<pb:KR2a0001_tls_400-616a>¶

是時楚國雖已立比為王，¶
畏靈王復來，¶
又不聞靈王死，¶
故觀從謂初比曰：¶
「不殺棄疾，¶
雖得國猶受禍。」¶
王曰：¶
「余不忍。」¶
從曰：¶
「人將忍王。」¶
王不聽，¶
乃去。¶
棄疾歸。¶
國人每夜驚，¶
曰：¶
「靈王入矣！」¶
乙卯夜，¶
棄疾使船人從江上走呼曰：¶
「靈王至矣！」¶
國人愈驚。¶
又使曼成然告初王比及令尹子皙曰：¶
「王至矣！¶
國人將殺君，¶
司馬將至矣！¶
君蚤自圖，¶
無取辱焉。¶
眾怒如水火，¶
不可救也。」¶
初王及子皙遂自殺。¶
丙辰，¶
棄疾即位為王，¶
改名熊居，¶
是為平王。
<pb:KR2a0001_tls_400-617a>¶

平王以詐弒兩王而自立，¶
恐國人及諸侯叛之，¶
乃施惠百姓。¶
復陳蔡之地而立其後如故，¶
歸鄭之侵地。¶
存恤國中，¶
修政教。¶
吳以楚亂故，¶
獲五率以歸。¶
平王謂觀從：¶
「恣爾所欲。」¶
欲為卜尹，¶
王許之。
<pb:KR2a0001_tls_400-618a>¶

初，¶
共王有寵子五人，¶
無適立，¶
乃望祭群神，¶
請神決之，¶
使主社稷，¶
而陰與巴姬埋璧於室內，¶
召五公子齋而入。¶
康王跨之，¶
靈王肘加之，¶
子比、¶
子皙皆遠之。¶
平王幼，¶
抱其上而拜，¶
壓紐。¶
故康王以長立，¶
至其子失之；¶
圍為靈王，¶
及身而弒；¶
子比為王十餘日，¶
子皙不得立，¶
又俱誅。¶
四子皆絕無後。¶
唯獨棄疾後立，¶
為平王，¶
竟續楚祀，¶
如其神符。
<pb:KR2a0001_tls_400-619a>¶

初，¶
子比自晉歸，¶
韓宣子問叔向曰：¶
「子比其濟乎？」¶
對曰：¶
「不就。」¶
宣子曰：¶
「同惡相求，¶
如市賈焉，¶
何為不就？」¶
對曰：¶
「無與同好，¶
誰與同惡？¶
取國有五難：¶
有寵無人，¶
一也；¶
有人無主，¶
二也；¶
有主無謀，¶
三也；¶
有謀而無民，¶
四也；¶
有民而無德，¶
五也。¶
子比在晉十三年矣，¶
晉、楚之從不聞通者，¶
可謂無人矣；¶
族盡親叛，¶
可謂無主矣；¶
無釁而動，¶
可謂無謀矣；¶
為羈終世，¶
可謂無民矣；¶
亡無愛徵，¶
可謂無德矣。¶
王虐而不忌，¶
子比涉五難以弒君，¶
誰能濟之！¶
有楚國者，¶
其棄疾乎？¶
君陳、¶
蔡，方城外屬焉。¶
苛慝不作，¶
盜賊伏隱，¶
私欲不違，¶
民無怨心。¶
先神命之，¶
國民信之。¶
羋姓有亂，¶
必季實立，¶
楚之常也。¶
子比之官，¶
則右尹也；¶
數其貴寵，¶
則庶子也；¶
以神所命，¶
則又遠之；¶
民無懷焉，¶
將何以立？」¶
宣子曰：¶
「齊桓、¶
晉文不亦是乎？」¶
對曰：¶
「齊桓，¶
衛姬之子也，¶
有寵於釐公。¶
有鮑叔牙、¶
賓須無、¶
隰朋以為輔，¶
有莒、¶
衛以為外主，¶
有高、¶
國以為內主。¶
從善如流，¶
施惠不倦。¶
有國，¶
不亦宜乎？¶
昔我文公，¶
狐季姬之子也，¶
有寵於獻公。¶
好學不倦。¶
生十七年，¶
有士五人，¶
有先大夫子餘、¶
子犯以為腹心，¶
有魏犨、¶
賈佗以為股肱，¶
有齊、¶
宋、秦、¶
楚以為外主，¶
有欒、¶
郤、狐、¶
先以為內主。¶
亡十九年，¶
守志彌篤。¶
惠、懷棄民，¶
民從而與之。¶
故文公有國，¶
不亦宜乎？¶
子比無施於民，¶
無援於外，¶
去晉，¶
晉不送；¶
歸楚，¶
楚不迎。¶
何以有國！」¶
子比果不終焉，¶
卒立者棄疾，¶
如叔向言也。
<pb:KR2a0001_tls_400-620a>¶

平王二年，¶
使費無忌如秦為太子建取婦。¶
婦好，¶
來，未至，¶
無忌先歸，¶
說平王曰：¶
「秦女好，¶
可自娶，¶
為太子更求。」¶
平王聽之，¶
卒自娶秦女，¶
生熊珍。¶
更為太子娶。¶
是時伍奢為太子太傅，¶
無忌為少傅。¶
無忌無寵於太子，¶
常讒惡太子建。¶
建時年十五矣，¶
其母蔡女也，¶
無寵於王，¶
王稍益疏外建也。
<pb:KR2a0001_tls_400-621a>¶

六年，¶
使太子建居城父，¶
守邊。¶
無忌又日夜讒太子建於王曰：¶
「自無忌入秦女，¶
太子怨，¶
亦不能無望於王，¶
王少自備焉。¶
且太子居城父，¶
擅兵，¶
外交諸侯，¶
且欲入矣。」¶
平王召其傅伍奢責之。¶
伍奢知無忌讒，¶
乃曰：¶
「王柰何以小臣疏骨肉？」¶
無忌曰：¶
「今不制，¶
後悔也。」¶
於是王遂囚伍奢。¶
乃令司馬奮揚召太子建，¶
欲誅之。¶
太子聞之，¶
亡奔宋。
<pb:KR2a0001_tls_400-622a>¶

無忌曰：¶
「伍奢有二子，¶
不殺者為楚國患。¶
盍以免其父召之，¶
必至。」¶
於是王使使謂奢：¶
「能致二子則生，¶
不能將死。」¶
奢曰：¶
「尚至，¶
胥不至。」¶
王曰：¶
「何也？」¶
奢曰：¶
「尚之為人，¶
廉，死節，¶
慈孝而仁，¶
聞召而免父，¶
必至，¶
不顧其死。¶
胥之為人，¶
智而好謀，¶
勇而矜功，¶
知來必死，¶
必不來。¶
然為楚國憂者必此子。」¶
於是王使人召之，¶
曰：¶
「來，¶
吾免爾父。」¶
伍尚謂伍胥曰：¶
「聞父免而莫奔，¶
不孝也；¶
父戮莫報，¶
無謀也；¶
度能任事，¶
知也。¶
子其行矣，¶
我其歸死。」¶
伍尚遂歸。¶
伍胥彎弓屬矢，¶
出見使者，¶
曰：¶
「父有罪，¶
何以召其子為？」¶
將射，¶
使者還走，¶
遂出奔吳。¶
伍奢聞之，¶
曰：¶
「胥亡，¶
楚國危哉。」¶
楚人遂殺伍奢及尚。
<pb:KR2a0001_tls_400-623a>¶

十年，¶
楚太子建母在居巢，¶
開吳。¶
吳使公子光伐楚，¶
遂敗陳、¶
蔡，取太子建母而去。¶
楚恐，¶
城郢。¶
初，吳之邊邑卑梁與楚邊邑鍾離小童爭桑，¶
兩家交怒相攻，¶
滅卑梁人。¶
卑梁大夫怒，¶
發邑兵攻鍾離。¶
楚王聞之怒，¶
發國兵滅卑梁。¶
吳王聞之大怒，¶
亦發兵，¶
使公子光因建母家攻楚，¶
遂滅鍾離、¶
居巢。¶
楚乃恐而城郢。
<pb:KR2a0001_tls_400-624a>¶

十三年，¶
平王卒。¶
將軍子常曰：¶
「太子珍少，¶
且其母乃前太子建所當娶也。」¶
欲立令尹子西。¶
子西，¶
平王之庶弟也，¶
有義。¶
子西曰：¶
「國有常法，¶
更立則亂，¶
言之則致誅。」¶
乃立太子珍，¶
是為昭王。
<pb:KR2a0001_tls_400-625a>¶

昭王元年，¶
楚眾不說費無忌，¶
以其讒亡太子建，¶
殺伍奢子父與郤宛。¶
宛之宗姓伯氏子嚭及子胥皆奔吳，¶
吳兵數侵楚，¶
楚人怨無忌甚。¶
楚令尹子常誅無忌以說眾，¶
眾乃喜。
<pb:KR2a0001_tls_400-626a>¶

四年，¶
吳三公子奔楚，¶
楚封之以扞吳。¶
五年，¶
吳伐取楚之六、¶
潛。七年，¶
楚使子常伐吳，¶
吳大敗楚於豫章。
<pb:KR2a0001_tls_400-627a>¶

十年冬，¶
吳王闔閭、¶
伍子胥、¶
伯嚭與唐、¶
蔡俱伐楚，¶
楚大敗，¶
吳兵遂入郢，¶
辱平王之墓，¶
以伍子胥故也。¶
吳兵之來，¶
楚使子常以兵迎之，¶
夾漢水陣。¶
吳伐敗子常，¶
子常亡奔鄭。¶
楚兵走，¶
吳乘勝逐之，¶
五戰及郢。¶
己卯，¶
昭王出奔。¶
庚辰，¶
吳人入郢。
<pb:KR2a0001_tls_400-628a>¶

昭王亡也至雲夢。¶
雲夢不知其王也，¶
射傷王。¶
王走鄖。¶
鄖公之弟懷曰：¶
「平王殺吾父，¶
今我殺其子，¶
不亦可乎？」¶
鄖公止之，¶
然恐其弒昭王，¶
乃與王出奔隨。¶
吳王聞昭王往，¶
即進擊隨，¶
謂隨人曰：¶
「周之子孫封於江漢之閒者，¶
楚盡滅之。」¶
欲殺昭王。¶
王從臣子綦乃深匿王，¶
自以為王，¶
謂隨人曰：¶
「以我予吳。」¶
隨人卜予吳，¶
不吉，¶
乃謝吳王曰：¶
「昭王亡，¶
不在隨。」¶
吳請入自索之，¶
隨不聽，¶
吳亦罷去。
<pb:KR2a0001_tls_400-629a>¶

昭王之出郢也，¶
使申鮑胥請救於秦。¶
秦以車五百乘救楚，¶
楚亦收餘散兵，¶
與秦擊吳。¶
十一年六月，¶
敗吳於稷。¶
會吳王弟夫概見吳王兵傷敗，¶
乃亡歸，¶
自立為王。¶
闔閭聞之，¶
引兵去楚，¶
歸擊夫概。¶
夫概敗，¶
奔楚，¶
楚封之堂谿，¶
號為堂谿氏。
<pb:KR2a0001_tls_400-630a>¶

楚昭王滅唐。¶
九月，¶
歸入郢。¶
十二年，¶
吳復伐楚，¶
取番。¶
楚恐，¶
去郢，¶
北徙都鄀。
<pb:KR2a0001_tls_400-631a>¶

十六年，¶
孔子相魯。¶
二十年，¶
楚滅頓，¶
滅胡。¶
二十一年，¶
吳王闔閭伐越。¶
越王句踐射傷吳王，¶
遂死。¶
吳由此怨越而不西伐楚。
<pb:KR2a0001_tls_400-632a>¶

二十七年春，¶
吳伐陳，¶
楚昭王救之，¶
軍城父。¶
十月，¶
昭王病於軍中，¶
有赤雲如鳥，¶
夾日而蜚。¶
昭王問周太史，¶
太史曰：¶
「是害於楚王，¶
然可移於將相。」¶
將相聞是言，¶
乃請自以身禱於神。¶
昭王曰：¶
「將相，¶
孤之股肱也，¶
今移禍，¶
庸去是身乎！」¶
弗聽。¶
卜而河為祟，¶
大夫請禱河。¶
昭王曰：¶
「自吾先王受封，¶
望不過江、¶
漢，而河非所獲罪也。」¶
止不許。¶
孔子在陳，¶
聞是言，¶
曰：¶
「楚昭王通大道矣。¶
其不失國，¶
宜哉！」
<pb:KR2a0001_tls_400-633a>¶

昭王病甚，¶
乃召諸公子大夫曰：¶
「孤不佞，¶
再辱楚國之師，¶
今乃得以天壽終，¶
孤之幸也。」¶
讓其弟公子申為王，¶
不可。¶
又讓次弟公子結，¶
亦不可。¶
乃又讓次弟公子閭，¶
五讓，¶
乃後許為王。¶
將戰，¶
庚寅，¶
昭王卒於軍中。¶
子閭曰：¶
「王病甚，¶
舍其子讓群臣，¶
臣所以許王，¶
以廣王意也。¶
今君王卒，¶
臣豈敢忘君王之意乎！」¶
乃與子西、¶
子綦謀，¶
伏師閉塗，¶
迎越女之子章立之，¶
是為惠王。¶
然後罷兵歸，¶
葬昭王。
<pb:KR2a0001_tls_400-634a>¶

惠王二年，¶
子西召故平王太子建之子勝於吳，¶
以為巢大夫，¶
號曰白公。¶
白公好兵而下士，¶
欲報仇。¶
六年，¶
白公請兵令尹子西伐鄭。¶
初，白公父建亡在鄭，¶
鄭殺之，¶
白公亡走吳，¶
子西復召之，¶
故以此怨鄭，¶
欲伐之。¶
子西許而未為發兵。¶
八年，¶
晉伐鄭，¶
鄭告急楚，¶
楚使子西救鄭，¶
受賂而去。¶
白公勝怒，¶
乃遂與勇力死士石乞等襲殺令尹子西、¶
子綦於朝，¶
因劫惠王，¶
置之高府，¶
欲弒之。¶
惠王從者屈固負王亡走昭王夫人宮。¶
白公自文為王。¶
月餘，¶
會葉公來救楚，¶
楚惠王之徒與共攻白公，¶
殺之。¶
惠王乃復位。¶
是歲也，¶
滅陳而縣之。
<pb:KR2a0001_tls_400-635a>¶

十三年，¶
吳王夫差彊，¶
陵齊、¶
晉，來伐楚。¶
十六年，¶
越滅吳。¶
四十二年，¶
楚滅蔡。¶
四十四年，¶
楚滅𣏌。¶
與秦平。¶
是時越已滅吳而不能正江、¶
淮北；¶
楚東侵，¶
廣地至泗上。
<pb:KR2a0001_tls_400-636a>¶

五十七年，¶
惠王卒，¶
子簡王中立。
<pb:KR2a0001_tls_400-637a>¶

簡王元年，¶
北伐滅莒。¶
八年，¶
魏文侯、¶
韓武子、¶
趙桓子始列為諸侯。
<pb:KR2a0001_tls_400-638a>¶

二十四年，¶
簡王卒，¶
子聲王當立。¶
聲王六年，¶
盜殺聲王，¶
子悼王熊疑立。¶
悼王二年，¶
三晉來伐楚，¶
至乘丘而還。¶
四年，¶
楚伐周。¶
鄭殺子陽。¶
九年，¶
伐韓，¶
取負黍。¶
十一年，¶
三晉伐楚，¶
敗我大梁、¶
榆關。¶
楚厚賂秦，¶
與之平。¶
二十一年，¶
悼王卒，¶
子肅王臧立。
<pb:KR2a0001_tls_400-639a>¶

肅王四年，¶
蜀伐楚，¶
取茲方。¶
於是楚為扞關以距之。¶
十年，¶
魏取我魯陽。¶
十一年，¶
肅王卒，¶
無子，¶
立其弟熊良夫，¶
是為宣王。
<pb:KR2a0001_tls_400-640a>¶

宣王六年，¶
周天子賀秦獻公。¶
秦始復彊，¶
而三晉益大，¶
魏惠王、¶
齊威王尤彊。¶
三十年，¶
秦封衛鞅於商，¶
南侵楚。¶
是年，¶
宣王卒，¶
子威王熊商立。
<pb:KR2a0001_tls_400-641a>¶

威王六年，¶
周顯王致文武胙於秦惠王。
<pb:KR2a0001_tls_400-642a>¶

七年，¶
齊孟嘗君父田嬰欺楚，¶
楚威王伐齊，¶
敗之於徐州，¶
而令齊必逐田嬰。¶
田嬰恐，¶
張丑偽謂楚王曰：¶
「王所以戰勝於徐州者，¶
田盼子不用也。¶
盼子者，¶
有功於國，¶
而百姓為之用。¶
嬰子弗善而用申紀。¶
申紀者，¶
大臣不附，¶
百姓不為用，¶
故王勝之也。¶
今王逐嬰子，¶
嬰子逐，¶
盼子必用矣。¶
復搏其士卒以與王遇，¶
必不便於王矣。」¶
楚王因弗逐也。
<pb:KR2a0001_tls_400-643a>¶

十一年，¶
威王卒，¶
子懷王熊槐立。¶
魏聞楚喪，¶
代楚，¶
取我陘山。
<pb:KR2a0001_tls_400-644a>¶

懷王元年，¶
張儀始相秦惠王。¶
四年，¶
秦惠王初稱王。
<pb:KR2a0001_tls_400-645a>¶

六年，¶
楚使柱國昭陽將兵而攻魏，¶
破之於襄陵，¶
得八邑。¶
又移兵而攻齊，¶
齊王患之。¶
陳軫適為秦使齊，¶
齊王曰：¶
「為之柰何？」¶
陳軫曰：¶
「王勿憂，¶
請令罷之。」¶
即往見昭陽軍中，¶
曰：¶
「願聞楚國之法，¶
破軍殺將者何以貴之？」¶
昭陽曰：¶
「其官為上柱國，¶
封上爵執珪。」¶
陳軫曰：¶
「其有貴於此者乎？」¶
昭陽曰：¶
「令尹。」¶
陳軫曰：¶
「今君已為令尹矣，¶
此國冠之上。¶
臣請得譬之。¶
人有遺其舍人一卮酒者，¶
舍人相謂曰：¶
『數人飲此，¶
不足以徧，¶
請遂畫地為蛇，¶
蛇先成者獨飲之。』¶
一人曰：¶
『吾蛇先成。』¶
舉酒而起，¶
曰：¶
『吾能為之足。』¶
及其為之足，¶
而後成人奪之酒而飲之，¶
曰：¶
『蛇固無足，¶
今為之足，¶
是非蛇也。』¶
今君相楚而攻魏，¶
破軍殺將，¶
功莫大焉，¶
冠之上不可以加矣。¶
今又移兵而攻齊，¶
攻齊勝之，¶
官爵不加於此；¶
攻之不勝，¶
身死爵奪，¶
有毀於楚：¶
此為蛇為足之說也。¶
不若引兵而去以德齊，¶
此持滿之術也。」¶
昭陽曰：¶
「善。」¶
引兵而去。
<pb:KR2a0001_tls_400-646a>¶

燕、¶
韓君初稱王。¶
秦使張儀與楚、¶
齊、魏相會，¶
盟齧桑。
<pb:KR2a0001_tls_400-647a>¶

十一年，¶
蘇秦約從山東六國共攻秦，¶
楚懷王為從長。¶
至函谷關，¶
秦出兵擊六國，¶
六國兵皆引而歸，¶
齊獨後。¶
十二年，¶
齊湣王伐敗趙、¶
魏軍，¶
秦亦伐敗韓，¶
與齊爭長。
<pb:KR2a0001_tls_400-648a>¶

十六年，¶
秦欲伐齊，¶
而楚與齊從親，¶
秦惠王患之，¶
乃宣言張儀免相，¶
使張儀南見楚王，¶
謂楚王曰：¶
「敝邑之王所甚說者無先大王，¶
雖儀之所甚願為門闌之廝者亦無先大王。¶
敝邑之王所甚憎者無先齊王，¶
雖儀之所甚憎者亦無先齊王。¶
而大王和之，¶
是以敝邑之王不得事王，¶
而令儀亦不得為門闌之廝也。¶
王為儀閉關而絕齊，¶
令使使者從儀西取故秦所分楚商於之地方六百里，¶
如是則齊弱矣。¶
是北弱齊，¶
西德於秦，¶
私商於以為富，¶
此一計而三利俱至也。」¶
懷王大悅，¶
乃置相璽於張儀，¶
日與置酒，¶
宣言¶
「吾復得吾商於之地」。¶
群臣皆賀，¶
而陳軫獨弔。¶
懷王曰：¶
「何故？」¶
陳軫對曰：¶
「秦之所為重王者，¶
以王之有齊也。¶
今地未可得而齊交先絕，¶
是楚孤也。¶
夫秦又何重孤國哉，¶
必輕楚矣。¶
且先出地而後絕齊，¶
則秦計不為。¶
先絕齊而後責地，¶
則必見欺於張儀。¶
見欺於張儀，¶
則王必怨之。¶
怨之，¶
是西起秦患，¶
北絕齊交。¶
西起秦患，¶
北絕齊交，¶
則兩國之兵必至。¶
臣故弔。」¶
楚王弗聽，¶
因使一將軍西受封地。
<pb:KR2a0001_tls_400-649a>¶

張儀至秦，¶
詳醉墜車，¶
稱病不出三月，¶
地不可得。¶
楚王曰：¶
「儀以吾絕齊為尚薄邪？」¶
乃使勇士宋遺北辱齊王。¶
齊王大怒，¶
折楚符而合於秦。¶
秦齊交合，¶
張儀乃起朝，¶
謂楚將軍曰：¶
「子何不受地？¶
從某至某，¶
廣袤六里。」¶
楚將軍曰：¶
「臣之所以見命者六百里，¶
不聞六里。」¶
即以歸報懷王。¶
懷王大怒，¶
興師將伐秦。¶
陳軫又曰：¶
「伐秦非計也。¶
不如因賂之一名都，¶
與之伐齊，¶
是我亡於秦，¶
取償於齊也，¶
吾國尚可全。¶
今王已絕於齊而責欺於秦，¶
是吾合秦齊之交而來天下之兵也，¶
國必大傷矣。」¶
楚王不聽，¶
遂絕和於秦，¶
發兵西攻秦。¶
秦亦發兵擊之。
<pb:KR2a0001_tls_400-650a>¶

十七年春，¶
與秦戰丹陽，¶
秦大敗我軍，¶
斬甲士八萬，¶
虜我大將軍屈匄、¶
裨將軍逢侯丑等七十餘人，¶
遂取漢中之郡。¶
楚懷王大怒，¶
乃悉國兵復襲秦，¶
戰於藍田，¶
大敗楚軍。¶
韓、魏聞楚之困，¶
乃南襲楚，¶
至於鄧。¶
楚聞，¶
乃引兵歸。
<pb:KR2a0001_tls_400-651a>¶

十八年，¶
秦使使約復與楚親，¶
分漢中之半以和楚。¶
楚王曰：¶
「願得張儀，¶
不願得地。」¶
張儀聞之，¶
請之楚。¶
秦王曰：¶
「楚且甘心於子，¶
柰何？」¶
張儀曰：¶
「臣善其左右靳尚，¶
靳尚又能得事於楚王幸姬鄭袖，¶
袖所言無不從者。¶
且儀以前使負楚以商於之約，¶
今秦楚大戰，¶
有惡，¶
臣非面自謝楚不解。¶
且大王在，¶
楚不宜敢取儀。¶
誠殺儀以便國，¶
臣之願也。」¶
儀遂使楚。
<pb:KR2a0001_tls_400-652a>¶

至，¶
懷王不見，¶
因而囚張儀，¶
欲殺之。¶
儀私於靳尚，¶
靳尚為請懷王曰：¶
「拘張儀，¶
秦王必怒。¶
天下見楚無秦，¶
必輕王矣。」¶
又謂夫人鄭袖曰：¶
「秦王甚愛張儀，¶
而王欲殺之，¶
今將以上庸之地六縣賂楚，¶
以美人聘楚王，¶
以宮中善歌者為之媵。¶
楚王重地，¶
秦女必貴，¶
而夫人必斥矣。¶
夫人不若言而出之。」¶
鄭袖卒言張儀於王而出之。¶
儀出，¶
懷王因善遇儀，¶
儀因說楚王以叛從約而與秦合親，¶
約婚姻。¶
張儀已去，¶
屈原使從齊來，¶
諫王曰：¶
「何不誅張儀？」¶
懷王悔，¶
使人追儀，¶
弗及。¶
是歲，¶
秦惠王卒。
<pb:KR2a0001_tls_400-653a>¶

二十年，¶
齊湣王欲為從長，¶
惡楚之與秦合，¶
乃使使遺楚王書曰：¶
「寡人患楚之不察於尊名也。¶
今秦惠王死，¶
武王立，¶
張儀走魏，¶
樗里疾、¶
公孫衍用，¶
而楚事秦。¶
夫樗里疾善乎韓，¶
而公孫衍善乎魏；¶
楚必事秦，¶
韓、魏恐，¶
必因二人求合於秦，¶
則燕、¶
趙亦宜事秦。¶
四國爭事秦，¶
則楚為郡縣矣。¶
王何不與寡人并力收韓、¶
魏、燕、¶
趙，與為從而尊周室，¶
以案兵息民，¶
令於天下？¶
莫敢不樂聽，¶
則王名成矣。¶
王率諸侯並伐，¶
破秦必矣。¶
王取武關、¶
蜀、漢之地，¶
私吳、¶
越之富而擅江海之利，¶
韓、魏割上黨，¶
西薄函谷，¶
則楚之彊百萬也。¶
且王欺於張儀，¶
亡地漢中，¶
兵銼藍田，¶
天下莫不代王懷怒。¶
今乃欲先事秦！¶
願大王孰計之。」
<pb:KR2a0001_tls_400-654a>¶

楚王業已欲和於秦，¶
見齊王書，¶
猶豫不決，¶
下其議群臣。¶
群臣或言和秦，¶
或曰聽齊。¶
昭雎曰：¶
「王雖東取地於越，¶
不足以刷恥；¶
必且取地於秦，¶
而後足以刷恥於諸侯。¶
王不如深善齊、¶
韓以重樗里疾，¶
如是則王得韓、¶
齊之重以求地矣。¶
秦破韓宜陽，¶
而韓猶復事秦者，¶
以先王墓在平陽，¶
而秦之武遂去之七十里，¶
以故尤畏秦。¶
不然，¶
秦攻三川，¶
趙攻上黨，¶
楚攻河外，¶
韓必亡。¶
楚之救韓，¶
不能使韓不亡，¶
然存韓者楚也。¶
韓已得武遂於秦，¶
以河山為塞，¶
所報德莫如楚厚，¶
臣以為其事王必疾。¶
齊之所信於韓者，¶
以韓公子眜為齊相也。¶
韓已得武遂於秦，¶
王甚善之，¶
使之以齊、¶
韓重樗里疾，¶
疾得齊、¶
韓之重，¶
其主弗敢棄疾也。¶
今又益之以楚之重，¶
樗里子必言秦，¶
復與楚之侵地矣。」¶
於是懷王許之，¶
竟不合秦，¶
而合齊以善韓。
<pb:KR2a0001_tls_400-655a>¶

二十四年，¶
倍齊而合秦。¶
秦昭王初立，¶
乃厚賂於楚。¶
楚往迎婦。¶
二十五年，¶
懷王入與秦昭王盟，¶
約於黃棘。¶
秦復與楚上庸。¶
二十六年，¶
齊、韓、¶
魏為楚負其從親而合於秦，¶
三國共伐楚。¶
楚使太子入質於秦而請救。¶
秦乃遣客卿通將兵救楚，¶
三國引兵去。
<pb:KR2a0001_tls_400-656a>¶

二十七年，¶
秦大夫有私與楚太子鬭，¶
楚太子殺之而亡歸。¶
二十八年，¶
秦乃與齊、¶
韓、魏共攻楚，¶
殺楚將唐眜，¶
取我重丘而去。¶
二十九年，¶
秦復攻楚，¶
大破楚，¶
楚軍死者二萬，¶
殺我將軍景缺。¶
懷王恐，¶
乃使太子為質於齊以求平。¶
三十年，¶
秦復伐楚，¶
取八城。¶
秦昭王遺楚王書曰：¶
「始寡人與王約為弟兄，¶
盟于黃棘，¶
太子為質，¶
至驩也。¶
太子陵殺寡人之重臣，¶
不謝而亡去，¶
寡人誠不勝怒，¶
使兵侵君王之邊。¶
今聞君王乃令太子質於齊以求平。¶
寡人與楚接境壤界，¶
故為婚姻，¶
所從相親久矣。¶
而今秦楚不驩，¶
則無以令諸侯。¶
寡人願與君王會武關，¶
面相約，¶
結盟而去，¶
寡人之願也。¶
敢以聞下執事。」¶
楚懷王見秦王書，¶
患之。¶
欲往，¶
恐見欺；¶
無往，¶
恐秦怒。¶
昭雎曰：¶
「王毋行，¶
而發兵自守耳。¶
秦虎狼，¶
不可信，¶
有并諸侯之心。」¶
懷王子子蘭勸王行，¶
曰：¶
「柰何絕秦之驩心！」¶
於是往會秦昭王。¶
昭王詐令一將軍伏兵武關，¶
號為秦王。¶
楚王至，¶
則閉武關，¶
遂與西至咸陽，¶
朝章臺，¶
如蕃臣，¶
不與亢禮。¶
楚懷王大怒，¶
悔不用昭子言。¶
秦因留楚王，¶
要以割巫、¶
黔中之郡。¶
楚王欲盟，¶
秦欲先得地。¶
楚王怒曰：¶
「秦詐我而又彊要我以地！」¶
不復許秦。¶
秦因留之。
<pb:KR2a0001_tls_400-657a>¶

楚大臣患之，¶
乃相與謀曰：¶
「吾王在秦不得還，¶
要以割地，¶
而太子為質於齊，¶
齊、秦合謀，¶
則楚無國矣。」¶
乃欲立懷王子在國者。¶
昭雎曰：¶
「王與太子俱困於諸侯，¶
而今又倍王命而立其庶子，¶
不宜。」¶
乃詐赴於齊，¶
齊湣王謂其相曰：¶
「不若留太子以求楚之淮北。」¶
相曰：¶
「不可，¶
郢中立王，¶
是吾抱空質而行不義於天下也。」¶
或曰：¶
「不然。¶
郢中立王，¶
因與其新王市曰¶
『予我下東國，¶
吾為王殺太子，¶
不然，¶
將與三國共立之』，¶
然則東國必可得矣。」¶
齊王卒用其相計而歸楚太子。¶
太子橫至，¶
立為王，¶
是為頃襄王。¶
乃告于秦曰：¶
「賴社稷神靈，¶
國有王矣。」
<pb:KR2a0001_tls_400-658a>¶

頃襄王橫元年，¶
秦要懷王不可得地，¶
楚立王以應秦，¶
秦昭王怒，¶
發兵出武關攻楚，¶
大敗楚軍，¶
斬首五萬，¶
取析十五城而去。¶
二年，¶
楚懷王亡逃歸，¶
秦覺之，¶
遮楚道，¶
懷王恐，¶
乃從閒道走趙以求歸。¶
趙主父在代，¶
其子惠王初立，¶
行王事，¶
恐，不敢入楚王。¶
楚王欲走魏，¶
秦追至，¶
遂與秦使復之秦。¶
懷王遂發病。¶
頃襄王三年，¶
懷王卒于秦，¶
秦歸其喪于楚。¶
楚人皆憐之，¶
如悲親戚。¶
諸侯由是不直秦。¶
秦楚絕。
<pb:KR2a0001_tls_400-659a>¶

六年，¶
秦使白起伐韓於伊闕，¶
大勝，¶
斬首二十四萬。¶
秦乃遺楚王書曰：¶
「楚倍秦，¶
秦且率諸侯伐楚，¶
爭一旦之命。¶
願王之飭士卒，¶
得一樂戰。」¶
楚頃襄王患之，¶
乃謀復與秦平。¶
七年，¶
楚迎婦於秦，¶
秦楚復平。
<pb:KR2a0001_tls_400-660a>¶

十一年，¶
齊秦各自稱為帝；¶
月餘，¶
復歸帝為王。
<pb:KR2a0001_tls_400-661a>¶

十四年，¶
楚頃襄王與秦昭王好會于宛，¶
結和親。¶
十五年，¶
楚王與秦、¶
三晉、¶
燕共伐齊，¶
取淮北。¶
十六年，¶
與秦昭王好會於鄢。¶
其秋，¶
復與秦王會穰。
<pb:KR2a0001_tls_400-662a>¶

十八年，¶
楚人有好以弱弓微繳加歸鴈之上者，¶
頃襄王聞，¶
召而問之。¶
對曰：¶
「小臣之好射鶀鴈，¶
羅鸗，¶
小矢之發也，¶
何足為大王道也。¶
且稱楚之大，¶
因大王之賢，¶
所弋非直此也。¶
昔者三王以弋道德，¶
五霸以弋戰國。¶
故秦、¶
魏、燕、¶
趙者，¶
鶀鴈也；¶
齊、魯、¶
韓、衛者，¶
青首也；¶
騶、費、¶
郯、邳者，¶
羅鸗也。¶
外其餘則不足射者。¶
見鳥六雙，¶
以王何取？¶
王何不以聖人為弓，¶
以勇士為繳，¶
時張而射之？¶
此六雙者，¶
可得而囊載也。¶
其樂非特朝昔之樂也，¶
其獲非特鳧鴈之實也。¶
王朝張弓而射魏之大梁之南，¶
加其右臂而徑屬之於韓，¶
則中國之路絕而上蔡之郡壞矣。¶
還射圉之東，¶
解魏左肘而外擊定陶，¶
則魏之東外棄而大宋、¶
方與二郡者舉矣。¶
且魏斷二臂，¶
顛越矣；¶
膺擊郯國，¶
大梁可得而有也。¶
王綪繳蘭臺，¶
飲馬西河，¶
定魏大梁，¶
此一發之樂也。¶
若王之於弋誠好而不厭，¶
則出寶弓，¶
碆新繳，¶
射噣鳥於東海，¶
還蓋長城以為防，¶
朝射東莒，¶
夕發浿丘，¶
夜加即墨，¶
顧據午道，¶
則長城之東收而太山之北舉矣。¶
西結境於趙而北達於燕，¶
三國布翅，¶
則從不待約而可成也。¶
北遊目於燕之遼東而南登望於越之會稽，¶
此再發之樂也。¶
若夫泗上十二諸侯，¶
左縈而右拂之，¶
可一旦而盡也。¶
今秦破韓以為長憂，¶
得列城而不敢守也；¶
伐魏而無功，¶
擊趙而顧病，¶
則秦魏之勇力屈矣，¶
楚之故地漢中、¶
析、酈可得而復有也。¶
王出寶弓，¶
碆新繳，¶
涉鄳塞，¶
而待秦之倦也，¶
山東、¶
河內可得而一也。¶
勞民休眾，¶
南面稱王矣。¶
故曰秦為大鳥，¶
負海內而處，¶
東面而立，¶
左臂據趙之西南，¶
右臂傅楚鄢郢，¶
膺擊韓魏，¶
垂頭中國，¶
處既形便，¶
勢有地利，¶
奮翼鼓翅，¶
方三千里，¶
則秦未可得獨招而夜射也。」¶
欲以激怒襄王，¶
故對以此言。¶
襄王因召與語，¶
遂言曰：¶
「夫先王為秦所欺而客死於外，¶
怨莫大焉。¶
今以匹夫有怨，¶
尚有報萬乘，¶
白公、¶
子胥是也。¶
今楚之地方五千里，¶
帶甲百萬，¶
猶足以踊躍中野也，¶
而坐受困，¶
臣竊為大王弗取也。」¶
於是頃襄王遣使於諸侯，¶
復為從，¶
欲以伐秦。¶
秦聞之，¶
發兵來伐楚。
<pb:KR2a0001_tls_400-663a>¶

楚欲與齊韓連和伐秦，¶
因欲圖周。¶
周王赧使武公謂楚相昭子曰：¶
「三國以兵割周郊地以便輸，¶
而南器以尊楚，¶
臣以為不然。¶
夫弒共主，¶
臣世君，¶
大國不親；¶
以眾脅寡，¶
小國不附。¶
大國不親，¶
小國不附，¶
不可以致名實。¶
名實不得，¶
不足以傷民。¶
夫有圖周之聲，¶
非所以為號也。」¶
昭子曰：¶
「乃圖周則無之。¶
雖然，¶
周何故不可圖也？」¶
對曰：¶
「軍不五不攻，¶
城不十不圍。¶
夫一周為二十晉，¶
公之所知也。¶
韓嘗以二十萬之眾辱於晉之城下，¶
銳士死，¶
中士傷，¶
而晉不拔。¶
公之無百韓以圖周，¶
此天下之所知也。¶
夫怨結於兩周以塞騶魯之心，¶
交絕於齊，¶
聲失天下，¶
其為事危矣。¶
夫危兩周以厚三川，¶
方城之外必為韓弱矣。¶
何以知其然也？¶
西周之地，¶
絕長補短，¶
不過百里。¶
名為天下共主，¶
裂其地不足以肥國，¶
得其眾不足以勁兵。¶
雖無攻之，¶
名為弒君。¶
然而好事之君，¶
喜攻之臣，¶
發號用兵，¶
未嘗不以周為終始。¶
是何也？¶
見祭器在焉，¶
欲器之至而忘弒君之亂。¶
今韓以器之在楚，¶
臣恐天下以器讎楚也。¶
臣請譬之。¶
夫虎肉臊，¶
其兵利身，¶
人猶攻之也。¶
若使澤中之麋蒙虎之皮，¶
人之攻之必萬於虎矣。¶
裂楚之地，¶
足以肥國；¶
詘楚之名，¶
足以尊主。¶
今子將以欲誅殘天下之共主，¶
居三代之傳器，¶
吞三翮六翼，¶
以高世主，¶
非貪而何？¶
《周書》曰¶
『欲起無先』，¶
故器南則兵至矣。」¶
於是楚計輟不行。
<pb:KR2a0001_tls_400-664a>¶

十九年，¶
秦伐楚，¶
楚軍敗，¶
割上庸、¶
漢北地予秦。¶
二十年，¶
秦將白起拔我西陵。¶
二十一年，¶
秦將白起遂拔我郢，¶
燒先王墓夷陵。¶
楚襄王兵散，¶
遂不復戰，¶
東北保於陳城。¶
二十二年，¶
秦復拔我巫、¶
黔中郡。
<pb:KR2a0001_tls_400-665a>¶

二十三年，¶
襄王乃收東地兵，¶
得十餘萬，¶
復西取秦所拔我江旁十五邑以為郡，¶
距秦。¶
二十七年，¶
使三萬人助三晉伐燕。¶
復與秦平，¶
而入太子為質於秦。¶
楚使左徒侍太子於秦。
<pb:KR2a0001_tls_400-666a>¶

三十六年，¶
頃襄王病，¶
太子亡歸。¶
秋，頃襄王卒，¶
太子熊元代立，¶
是為考烈王。¶
考烈王以左徒為令尹，¶
封以吳，¶
號春申君。
<pb:KR2a0001_tls_400-667a>¶

考烈王元年，¶
納州于秦以平。¶
是時楚益弱。
<pb:KR2a0001_tls_400-668a>¶

六年，¶
秦圍邯鄲，¶
趙告急楚，¶
楚遣將軍景陽救趙。¶
七年，¶
至新中。¶
秦兵去。¶
十二年，¶
秦昭王卒，¶
楚王使春申君弔祠于秦。¶
十六年，¶
秦莊襄王卒，¶
秦王趙政立。¶
二十二年，¶
與諸侯共伐秦，¶
不利而去。¶
楚東徙都壽春，¶
命曰郢。
<pb:KR2a0001_tls_400-669a>¶

二十五年，¶
考烈王卒，¶
子幽王悍立。¶
李園殺春申君。¶
幽王三年，¶
秦、魏伐楚。¶
秦相呂不韋卒。¶
九年，¶
秦滅韓。¶
十年，¶
幽王卒，¶
同母弟猶代立，¶
是為哀王。¶
哀王立二月餘，¶
哀王庶兄負芻之徒襲殺哀王而立負芻為王。¶
是歲，¶
秦虜趙王遷。
<pb:KR2a0001_tls_400-670a>¶

王負芻元年，¶
燕太子丹使荊軻刺秦王。¶
二年，¶
秦使將軍伐楚，¶
大破楚軍，¶
亡十餘城。¶
三年，¶
秦滅魏。¶
四年，¶
秦將王翦破我軍於蘄，¶
而殺將軍項燕。
<pb:KR2a0001_tls_400-671a>¶

五年，¶
秦將王翦、¶
蒙武遂破楚國，¶
虜楚王負芻，¶
滅楚名為郡云。
<pb:KR2a0001_tls_400-672a>¶

太史公曰：¶
楚靈王方會諸侯於申，¶
誅齊慶封，¶
作章華臺，¶
求周九鼎之時，¶
志小天下；¶
及餓死于申亥之家，¶
為天下笑。¶
操行之不得，¶
悲夫！¶
勢之於人也，¶
可不慎與？¶
棄疾以亂立，¶
嬖淫秦女，¶
甚乎哉，¶
幾再亡國！
<pb:KR2a0001_tls_400-673a>¶

4.11《越王句踐世家第十一》
<pb:KR2a0001_tls_400-674a>¶

越王句踐，¶
其先禹之苗裔，¶
而夏后帝少康之庶子也。¶
封於會稽，¶
以奉守禹之祀。¶
文身斷髮，¶
披草萊而邑焉。¶
後二十餘世，¶
至於允常。¶
允常之時，¶
與吳王闔廬戰而相怨伐。¶
允常卒，¶
子句踐立，¶
是為越王。
<pb:KR2a0001_tls_400-675a>¶

元年，¶
吳王闔廬聞允常死，¶
乃興師伐越。¶
越王句踐使死士挑戰，¶
三行，¶
至吳陳，¶
呼而自剄。¶
吳師觀之，¶
越因襲擊吳師，¶
吳師敗於檇李，¶
射傷吳王闔廬。¶
闔廬且死，¶
告其子夫差曰：¶
「必毋忘越。」
<pb:KR2a0001_tls_400-676a>¶

三年，¶
句踐聞吳王夫差日夜勒兵，¶
且以報越，¶
越欲先吳未發往伐之。¶
范蠡諫曰：¶
「不可。¶
臣聞兵者凶器也，¶
戰者逆德也，¶
爭者事之末也。¶
陰謀逆德，¶
好用凶器，¶
試身於所末，¶
上帝禁之，¶
行者不利。」¶
越王曰：¶
「吾已決之矣。」¶
遂興師。¶
吳王聞之，¶
悉發精兵擊越，¶
敗之夫椒。¶
越王乃以餘兵五千人保棲於會稽。¶
吳王追而圍之。
<pb:KR2a0001_tls_400-677a>¶

越王謂范蠡曰：¶
「以不聽子故至於此，¶
為之柰何？」¶
蠡對曰：¶
「持滿者與天，¶
定傾者與人，¶
節事者以地。¶
卑辭厚禮以遺之，¶
不許，¶
而身與之市。」¶
句踐曰：¶
「諾。」¶
乃令大夫種行成於吳，¶
膝行頓首曰：¶
「君王亡臣句踐使陪臣種敢告下執事：¶
句踐請為臣，¶
妻為妾。」¶
吳王將許之。¶
子胥言於吳王曰：¶
「天以越賜吳，¶
勿許也。」¶
種還，¶
以報句踐。¶
句踐欲殺妻子，¶
燔寶器，¶
觸戰以死。¶
種止句踐曰：¶
「夫吳太宰嚭貪，¶
可誘以利，¶
請閒行言之。」¶
於是句踐乃以美女寶器令種閒獻吳太宰嚭。¶
嚭受，¶
乃見大夫種於吳王。¶
種頓首言曰：¶
「願大王赦句踐之罪，¶
盡入其寶器。¶
不幸不赦，¶
句踐將盡殺其妻子，¶
燔其寶器，¶
悉五千人觸戰，¶
必有當也。」¶
嚭因說吳王曰：¶
「越以服為臣，¶
若將赦之，¶
此國之利也。」¶
吳王將許之。¶
子胥進諫曰：¶
「今不滅越，¶
後必悔之。¶
句踐賢君，¶
種、蠡良臣，¶
若反國，¶
將為亂。」¶
吳王弗聽，¶
卒赦越，¶
罷兵而歸。
<pb:KR2a0001_tls_400-678a>¶

句踐之困會稽也，¶
喟然嘆曰：¶
「吾終於此乎？」¶
種曰：¶
「湯繫夏臺，¶
文王囚羑里，¶
晉重耳犇翟，¶
齊小白犇莒，¶
其卒王霸。¶
由是觀之，¶
何遽不為福乎？」
<pb:KR2a0001_tls_400-679a>¶

吳既赦越，¶
越王句踐反國，¶
乃苦身焦思，¶
置膽於坐，¶
坐臥即仰膽，¶
飲食亦嘗膽也。¶
曰：¶
「女忘會稽之恥邪？」¶
身自耕作，¶
夫人自織，¶
食不加肉，¶
衣不重采，¶
折節下賢人，¶
厚遇賓客，¶
振貧弔死，¶
與百姓同其勞。¶
欲使范蠡治國政，¶
蠡對曰：¶
「兵甲之事，¶
種不如蠡；¶
填撫國家，¶
親附百姓，¶
蠡不如種。」¶
於是舉國政屬大夫種，¶
而使范蠡與大夫柘稽行成，¶
為質於吳。¶
二歲而吳歸蠡。
<pb:KR2a0001_tls_400-680a>¶

句踐自會稽歸七年，¶
拊循其士民，¶
欲用以報吳。¶
大夫逢同諫曰：¶
「國新流亡，¶
今乃復殷給，¶
繕飾備利，¶
吳必懼，¶
懼則難必至。¶
且鷙鳥之擊也，¶
必匿其形。¶
今夫吳兵加齊、¶
晉，怨深於楚、¶
越，名高天下，¶
實害周室，¶
德少而功多，¶
必淫自矜。¶
為越計，¶
莫若結齊，¶
親楚，¶
附晉，¶
以厚吳。¶
吳之志廣，¶
必輕戰。¶
是我連其權，¶
三國伐之，¶
越承其弊，¶
可克也。」¶
句踐曰：¶
「善。」
<pb:KR2a0001_tls_400-681a>¶

居二年，¶
吳王將伐齊。¶
子胥諫曰：¶
「未可。¶
臣聞句踐食不重味，¶
與百姓同苦樂。¶
此人不死，¶
必為國患。¶
吳有越，¶
腹心之疾，¶
齊與吳，¶
疥癬也。¶
願王釋齊先越。」¶
吳王弗聽，¶
遂伐齊，¶
敗之艾陵，¶
虜齊高、¶
國以歸。¶
讓子胥。¶
子胥曰：¶
「王毋喜！」¶
王怒，¶
子胥欲自殺，¶
王聞而止之。¶
越大夫種曰：¶
「臣觀吳王政驕矣，¶
請試嘗之貸粟，¶
以卜其事。」¶
請貸，¶
吳王欲與，¶
子胥諫勿與，¶
王遂與之，¶
越乃私喜。¶
子胥言曰：¶
「王不聽諫，¶
後三年吳其墟乎！」¶
太宰嚭聞之，¶
乃數與子胥爭越議，¶
因讒子胥曰：¶
「伍員貌忠而實忍人，¶
其父兄不顧，¶
安能顧王？¶
王前欲伐齊，¶
員彊諫，¶
已而有功，¶
用是反怨王。¶
王不備伍員，¶
員必為亂。」¶
與逢同共謀，¶
讒之王。¶
王始不從，¶
乃使子胥於齊，¶
聞其託子於鮑氏，¶
王乃大怒，¶
曰：¶
「伍員果欺寡人！」¶
役反，¶
使人賜子胥屬鏤劍以自殺。¶
子胥大笑曰：¶
「我令而父霸，¶
我又立若，¶
若初欲分吳國半予我，¶
我不受，¶
已，今若反以讒誅我。¶
嗟乎，¶
嗟乎，¶
一人固不能獨立！」¶
報使者曰：¶
「必取吾眼置吳東門，¶
以觀越兵入也！」¶
於是吳任嚭政。
<pb:KR2a0001_tls_400-682a>¶

居三年，¶
句踐召范蠡曰：¶
「吳已殺子胥，¶
導諛者眾，¶
可乎？」¶
對曰：¶
「未可。」
<pb:KR2a0001_tls_400-683a>¶

至明年春，¶
吳王北會諸侯於黃池，¶
吳國精兵從王，¶
惟獨老弱與太子留守。¶
句踐復問范蠡，¶
蠡曰¶
「可矣」。¶
乃發習流二千人，¶
教士四萬人，¶
君子六千人，¶
諸御千人，¶
代吳。¶
吳師敗，¶
遂殺吳太子。¶
吳告急於王，¶
王方會諸侯於黃池，¶
懼天下聞之，¶
乃祕之。¶
吳王已盟黃池，¶
乃使人厚禮以請成越。¶
越自度亦未能滅吳，¶
乃與吳平。
<pb:KR2a0001_tls_400-684a>¶

其後四年，¶
越復伐吳。¶
吳士民罷弊，¶
輕銳盡死於齊、¶
晉。而越大破吳，¶
因而留圍之三年，¶
吳師敗，¶
越遂復棲吳王於姑蘇之山。¶
吳王使公孫雄肉袒膝行而前，¶
請成越王曰：¶
「孤臣夫差敢布腹心，¶
異日嘗得罪於會稽，¶
夫差不敢逆命，¶
得與君王成以歸。¶
今君王舉玉趾而誅孤臣，¶
孤臣惟命是聽，¶
意者亦欲如會稽之赦孤臣之罪乎？」¶
句踐不忍，¶
欲許之。¶
范蠡曰：¶
「會稽之事，¶
天以越賜吳，¶
吳不取。¶
今天以吳賜越，¶
越其可逆天乎？¶
且夫君王蚤朝晏罷，¶
非為吳邪？¶
謀之二十二年，¶
一旦而棄之，¶
可乎？¶
且夫天與弗取，¶
反受其咎。¶
『伐柯者其則不遠』，¶
君忘會稽之戹乎？」¶
句踐曰：¶
「吾欲聽子言，¶
吾不忍其使者。」¶
范蠡乃鼓進兵，¶
曰：¶
「王已屬政於執事，¶
使者去，¶
不者且得罪。」¶
吳使者泣而去。¶
句踐憐之，¶
乃使人謂吳王曰：¶
「吾置王甬東，¶
君百家。」¶
吳王謝曰：¶
「吾老矣，¶
不能事君王！」¶
遂自殺。¶
乃蔽其面，¶
曰：¶
「吾無面以見子胥也！」¶
越王乃葬吳王而誅太宰嚭。
<pb:KR2a0001_tls_400-685a>¶

句踐已平吳，¶
乃以兵北渡淮，¶
與齊、¶
晉諸侯會於徐州，¶
致貢於周。¶
周元王使人賜句踐胙，¶
命為伯。¶
句踐已去，¶
渡淮南，¶
以淮上地與楚，¶
歸吳所侵宋地於宋，¶
與魯泗東方百里。¶
當是時，¶
越兵橫行於江、¶
淮東，¶
諸侯畢賀，¶
號稱霸王。
<pb:KR2a0001_tls_400-686a>¶

范蠡遂去，¶
自齊遺大夫種書曰：¶
「蜚鳥盡，¶
良弓藏；¶
狡兔死，¶
走狗烹。¶
越王為人長頸鳥喙，¶
可與共患難，¶
不可與共樂。¶
子何不去？」¶
種見書，¶
稱病不朝。¶
人或讒種且作亂，¶
越王乃賜種劍曰：¶
「子教寡人伐吳七術，¶
寡人用其三而敗吳，¶
其四在子，¶
子為我從先王試之。」¶
種遂自殺。
<pb:KR2a0001_tls_400-687a>¶

句踐卒，¶
子王鼫與立。¶
王鼫與卒，¶
子王不壽立。¶
王不壽卒，¶
子王翁立。¶
王翁卒，¶
子王翳立。¶
王翳卒，¶
子王之侯立。¶
王之侯卒，¶
子王無彊立。
<pb:KR2a0001_tls_400-688a>¶

王無彊時，¶
越興師北伐齊，¶
西伐楚，¶
與中國爭彊。¶
當楚威王之時，¶
越北伐齊，¶
齊威王使人說越王曰：¶
「越不伐楚，¶
大不王，¶
小不伯。¶
圖越之所為不伐楚者，¶
為不得晉也。¶
韓、魏固不攻楚。¶
韓之攻楚，¶
覆其軍，¶
殺其將，¶
則葉、¶
陽翟危；¶
魏亦覆其軍，¶
殺其將，¶
則陳、¶
上蔡不安。¶
故二晉之事越也，¶
不至於覆軍殺將，¶
馬汗之力不效。¶
所重於得晉者何也？」¶
越王曰：¶
「所求於晉者，¶
不至頓刃接兵，¶
而況于攻城圍邑乎？¶
願魏以聚大梁之下，¶
願齊之試兵南陽莒地，¶
以聚常、¶
郯之境，¶
則方城之外不南，¶
淮、泗之閒不東，¶
商、於、¶
析、酈、¶
宗胡之地，¶
夏路以左，¶
不足以備秦，¶
江南、¶
泗上不足以待越矣。¶
則齊、¶
秦、韓、¶
魏得志於楚也，¶
是二晉不戰而分地，¶
不耕而穫之。¶
不此之為，¶
而頓刃於河山之閒以為齊秦用，¶
所待者如此其失計，¶
柰何其以此王也！」¶
齊使者曰：¶
「幸也越之不亡也！¶
吾不貴其用智之如目，¶
見豪毛而不見其睫也。¶
今王知晉之失計，¶
而不自知越之過，¶
是目論也。¶
王所待於晉者，¶
非有馬汗之力也，¶
又非可與合軍連和也，¶
將待之以分楚眾也。¶
今楚眾已分，¶
何待於晉？」¶
越王曰：¶
「柰何？」¶
曰：¶
「楚三大夫張九軍，¶
北圍曲沃、¶
於中，¶
以至無假之關者三千七百里，¶
景翠之軍北聚魯、¶
齊、南陽，¶
分有大此者乎？¶
且王之所求者，¶
鬭晉楚也；¶
晉楚不鬭，¶
越兵不起，¶
是知二五而不知十也。¶
此時不攻楚，¶
臣以是知越大不王，¶
小不伯。¶
復讎、¶
龐、長沙，¶
楚之粟也；¶
竟澤陵，¶
楚之材也。¶
越窺兵通無假之關，¶
此四邑者不上貢事於郢矣。¶
臣聞之，¶
圖王不王，¶
其敝可以伯。¶
然而不伯者，¶
王道失也。¶
故願大王之轉攻楚也。」
<pb:KR2a0001_tls_400-689a>¶

於是越遂釋齊而伐楚。¶
楚威王興兵而伐之，¶
大敗越，¶
殺王無彊，¶
盡取故吳地至浙江，¶
北破齊於徐州。¶
而越以此散，¶
諸族子爭立，¶
或為王，¶
或為君，¶
濱於江南海上，¶
服朝於楚。
<pb:KR2a0001_tls_400-690a>¶

後七世，¶
至閩君搖，¶
佐諸侯平秦。¶
漢高帝復以搖為越王，¶
以奉越後。¶
東越，¶
閩君，¶
皆其後也。
<pb:KR2a0001_tls_400-691a>¶

范蠡事越王句踐，¶
既苦身勠力，¶
與句踐深謀二十餘年，¶
竟滅吳，¶
報會稽之恥，¶
北渡兵於淮以臨齊、¶
晉，號令中國，¶
以尊周室，¶
句踐以霸，¶
而范蠡稱上將軍。¶
還反國，¶
范蠡以為大名之下，¶
難以久居，¶
且句踐為人可與同患，¶
難與處安，¶
為書辭句踐曰：¶
「臣聞主憂臣勞，¶
主辱臣死。¶
昔者君王辱於會稽，¶
所以不死，¶
為此事也。¶
今既以雪恥，¶
臣請從會稽之誅。」¶
句踐曰：¶
「孤將與子分國而有之。¶
不然，¶
將加誅于子。」¶
范蠡曰：¶
「君行令，¶
臣行意。」¶
乃裝其輕寶珠玉，¶
自與其私徒屬乘舟浮海以行，¶
終不反。¶
於是句踐表會稽山以為范蠡奉邑。
<pb:KR2a0001_tls_400-692a>¶

范蠡浮海出齊，¶
變姓名，¶
自謂鴟夷子皮，¶
耕于海畔，¶
苦身戮力，¶
父子治產。¶
居無幾何，¶
致產數十萬。¶
齊人聞其賢，¶
以為相。¶
范蠡喟然嘆曰：¶
「居家則致千金，¶
居官則至卿相，¶
此布衣之極也。¶
久受尊名，¶
不祥。」¶
乃歸相印，¶
盡散其財，¶
以分與知友鄉黨，¶
而懷其重寶，¶
閒行以去，¶
止于陶，¶
以為此天下之中，¶
交易有無之路通，¶
為生可以致富矣。¶
於是自謂陶朱公。¶
復約要父子耕畜，¶
廢居，¶
候時轉物，¶
逐什一之利。¶
居無何，¶
則致貲累臣萬。¶
天下稱陶朱公。
<pb:KR2a0001_tls_400-693a>¶

朱公居陶，¶
生少子。¶
少子及壯，¶
而朱公中男殺人，¶
囚於楚。¶
朱公曰：¶
「殺人而死，¶
職也。¶
然吾聞千金之子不死於市。」¶
告其少子往視之。¶
乃裝黃金千溢，¶
置褐器中，¶
載以一牛車。¶
且遣其少子，¶
朱公長男固請欲行，¶
朱公不聽。¶
長男曰：¶
「家有長子曰家督，¶
今弟有罪，¶
大人不遣，¶
乃遣少弟，¶
是吾不肖。」¶
欲自殺。¶
其母為言曰：¶
「今遣少子，¶
未必能生中子也，¶
而先空亡長男，¶
柰何？」¶
朱公不得已而遣長子，¶
為一封書遺故所善莊生。¶
曰：¶
「至則進千金于莊生所，¶
聽其所為，¶
慎無與爭事。」¶
長男既行，¶
亦自私齎數百金。
<pb:KR2a0001_tls_400-694a>¶

至楚，¶
莊生家負郭，¶
披藜藋到門，¶
居甚貧。¶
然長男發書進千金，¶
如其父言。¶
莊生曰：¶
「可疾去矣，¶
慎毋留！¶
即弟出，¶
勿問所以然。」¶
長男既去，¶
不過莊生而私留，¶
以其私齎獻遺楚國貴人用事者。
<pb:KR2a0001_tls_400-695a>¶

莊生雖居窮閻，¶
然以廉直聞於國，¶
自楚王以下皆師尊之。¶
及朱公進金，¶
非有意受也，¶
欲以成事後復歸之以為信耳。¶
故金至，¶
謂其婦曰：¶
「此朱公之金。¶
有如病不宿誡，¶
後復歸，¶
勿動。」¶
而朱公長男不知其意，¶
以為殊無短長也。
<pb:KR2a0001_tls_400-696a>¶

莊生閒時入見楚王，¶
言¶
「某星宿某，¶
此則害於楚」。¶
楚王素信莊生，¶
曰：¶
「今為柰何？」¶
莊生曰：¶
「獨以德為可以除之。」¶
楚王曰：¶
「生休矣，¶
寡人將行之。」¶
王乃使使者封三錢之府。¶
楚貴人驚告朱公長男曰：¶
「王且赦。」¶
曰：¶
「何以也？」¶
曰：¶
「每王且赦，¶
常封三錢之府。¶
昨暮王使使封之。」¶
朱公長男以為赦，¶
弟固當出也，¶
重千金虛棄莊生，¶
無所為也，¶
乃復見莊生。¶
莊生驚曰：¶
「若不去邪？」¶
長男曰：¶
「固未也。¶
初為事弟，¶
弟今議自赦，¶
故辭生去。」¶
莊生知其意欲復得其金，¶
曰：¶
「若自入室取金。」¶
長男即自入室取金持去，¶
獨自歡幸。
<pb:KR2a0001_tls_400-697a>¶

莊生羞為兒子所賣，¶
乃入見楚王曰：¶
「臣前言某星事，¶
王言欲以修德報之。¶
今臣出，¶
道路皆言陶之富人朱公之子殺人囚楚，¶
其家多持金錢賂王左右，¶
故王非能恤楚國而赦，¶
乃以朱公子故也。」¶
楚王大怒曰：¶
「寡人雖不德耳，¶
柰何以朱公之子故而施惠乎！」¶
令論殺朱公子，¶
明日遂下赦令。¶
朱公長男竟持其弟喪歸。
<pb:KR2a0001_tls_400-698a>¶

至，¶
其母及邑人盡哀之，¶
唯朱公獨笑，¶
曰：¶
「吾固知必殺其弟也！¶
彼非不愛其弟，¶
顧有所不能忍者也。¶
是少與我俱，¶
見苦，¶
為生難，¶
故重棄財。¶
至如少弟者，¶
生而見我富，¶
乘堅驅良逐狡兔，¶
豈知財所從來，¶
故輕棄之，¶
非所惜吝。¶
前日吾所為欲遣少子，¶
固為其能棄財故也。¶
而長者不能，¶
故卒以殺其弟，¶
事之理也，¶
無足悲者。¶
吾日夜固以望其喪之來也。
<pb:KR2a0001_tls_400-699a>¶

故范蠡三徙，¶
成名於天下，¶
非苟去而已，¶
所止必成名。¶
卒老死于陶，¶
故世傳曰陶朱公。
<pb:KR2a0001_tls_400-700a>¶

太史公曰：¶
禹之功大矣，¶
漸九川，¶
定九州，¶
至于今諸夏艾安。¶
及苗裔句踐，¶
苦身焦思，¶
終滅彊吳，¶
北觀兵中國，¶
以尊周室，¶
號稱霸王。¶
句踐可不謂賢哉！¶
蓋有禹之遺烈焉。¶
范蠡三遷皆有榮名，¶
名垂後世。¶
臣主若此，¶
欲毋顯得乎！
<pb:KR2a0001_tls_400-701a>¶

4.12《鄭世家第十二》
<pb:KR2a0001_tls_400-702a>¶

鄭桓公友者，¶
周厲王少子而宣王庶弟也。¶
宣王立二十二年，¶
友初封于鄭。¶
封三十三歲，¶
百姓皆便愛之。¶
幽王以為司徒。¶
和集周民，¶
周民皆說，¶
河雒之閒，¶
人便思之。¶
為司徒一歲，¶
幽王以襃后故，¶
王室治多邪，¶
諸侯或畔之。¶
於是桓公問太史伯曰：¶
「王室多故，¶
予安逃死乎？」¶
太史伯對曰：¶
「獨雒之東土，¶
河濟之南可居。」¶
公曰：¶
「何以？」¶
對曰：¶
「地近虢、¶
鄶，虢、¶
鄶之君貪而好利，¶
百姓不附。¶
今公為司徒，¶
民皆愛公，¶
公誠請居之，¶
虢、鄶之君見公方用事，¶
輕分公地。¶
公誠居之，¶
虢、鄶之民皆公之民也。」¶
公曰：¶
「吾欲南之江上，¶
何如？」¶
對曰：¶
「昔祝融為高辛氏火正，¶
其功大矣，¶
而其於周未有興者，¶
楚其後也。¶
周衰，¶
楚必興。¶
興，非鄭之利也」。¶
公曰：¶
「吾欲居西方，¶
何如？」¶
對曰：¶
「其民貪而好利，¶
難久居。」¶
公曰：¶
「周衰，¶
何國興者？」¶
對曰：¶
「齊、¶
秦、晉、¶
楚乎？¶
夫齊，¶
姜姓，¶
伯夷之後也，¶
伯夷佐堯典禮。¶
秦，嬴姓，¶
伯翳之後也，¶
伯翳佐舜懷柔百物。¶
及楚之先，¶
皆嘗有功於天下。¶
而周武王克紂後，¶
成王封叔虞于唐，¶
其地阻險，¶
以此有德與周衰並，¶
亦必興矣。」¶
桓公曰：¶
「善。」¶
於是卒言王，¶
東徙其民雒東，¶
而虢、¶
鄶果獻十邑，¶
竟國之。
<pb:KR2a0001_tls_400-703a>¶

二歲，¶
犬戎殺幽王於驪山下，¶
并殺桓公。¶
鄭人共立其子掘突，¶
是為武公。
<pb:KR2a0001_tls_400-704a>¶

武公十年，¶
娶申侯女為夫人，¶
曰武姜。¶
生太子寤生，¶
生之難，¶
及生，¶
夫人弗愛。¶
後生少子叔段，¶
段生易，¶
夫人愛之。¶
二十七年，¶
武公疾。¶
夫人請公，¶
欲立段為太子，¶
公弗聽。¶
是歲，¶
武公卒，¶
寤生立，¶
是為莊公。
<pb:KR2a0001_tls_400-705a>¶

莊公元年，¶
封弟段於京，¶
號太叔。¶
祭仲曰：¶
「京大於國，¶
非所以封庶也。」¶
莊公曰：¶
「武姜欲之，¶
我弗敢奪也。」¶
段至京，¶
繕治甲兵，¶
與其母武姜謀襲鄭。¶
二十二年，¶
段果襲鄭，¶
武姜為內應。¶
莊公發兵伐段，¶
段走。¶
伐京，¶
京人畔段，¶
段出走鄢。¶
鄢潰，¶
段出奔共。¶
於是莊公遷其母武姜於城潁，¶
誓言曰：¶
「不至黃泉，¶
毋相見也。」¶
居歲餘，¶
已悔思母。¶
潁谷之考叔有獻於公，¶
公賜食。¶
考叔曰：¶
「臣有母，¶
請君食賜臣母。」¶
莊公曰：¶
「我甚思母，¶
惡負盟，¶
柰何？」¶
考叔曰：¶
「穿地至黃泉，¶
則相見矣。」¶
於是遂從之，¶
見母。
<pb:KR2a0001_tls_400-706a>¶

二十四年，¶
宋繆公卒，¶
公子馮奔鄭。¶
鄭侵周地，¶
取禾。¶
二十五年，¶
衛州吁弒其君桓公自立，¶
與宋伐鄭，¶
以馮故也。¶
二十七年，¶
始朝周桓王。¶
桓王怒其取禾，¶
弗禮也。¶
二十九年，¶
莊公怒周弗禮，¶
與魯易祊、¶
許田。¶
三十三年，¶
宋殺孔父。¶
三十七年，¶
莊公不朝周，¶
周桓王率陳、¶
蔡、虢、¶
衛伐鄭。¶
莊公與祭仲、¶
高渠彌發兵自救，¶
王師大敗。¶
祝聸射中王臂。¶
祝聸請從之，¶
鄭伯止之，¶
曰：¶
「犯長且難之，¶
況敢陵天子乎？」¶
乃止。¶
夜令祭仲問王疾。
<pb:KR2a0001_tls_400-707a>¶

三十八年，¶
北戎伐齊，¶
齊使求救，¶
鄭遣太子忽將兵救齊。¶
齊釐公欲妻之，¶
忽謝曰：¶
「我小國，¶
非齊敵也。」¶
時祭仲與俱，¶
勸使取之，¶
曰：¶
「君多內寵，¶
太子無大援將不立，¶
三公子皆君也。」¶
所謂三公子者，¶
太子忽，¶
其弟突，¶
次弟子亹也。
<pb:KR2a0001_tls_400-708a>¶

四十三年，¶
鄭莊公卒。¶
初，祭仲甚有寵於莊公，¶
莊公使為卿；¶
公使娶鄧女，¶
生太子忽，¶
故祭仲立之，¶
是為昭公。
<pb:KR2a0001_tls_400-709a>¶

莊公又娶宋雍氏女，¶
生厲公突。¶
雍氏有寵於宋。¶
宋莊公聞祭仲之立忽，¶
乃使人誘召祭仲而執之，¶
曰：¶
「不立突，¶
將死。」¶
亦執突以求賂焉。¶
祭仲許宋，¶
與宋盟。¶
以突歸，¶
立之。¶
昭公忽聞祭仲以宋要立其弟突，¶
九月丁亥，¶
忽出奔衛。¶
己亥，¶
突至鄭，¶
立，是為厲公。
<pb:KR2a0001_tls_400-710a>¶

厲公四年，¶
祭仲專國政。¶
厲公患之，¶
陰使其壻雍糾欲殺祭仲。¶
糾妻，¶
祭仲女也，¶
知之，¶
謂其母曰：¶
「父與夫孰親？」¶
母曰：¶
「父一而已，¶
人盡夫也。」¶
女乃告祭仲，¶
祭仲反殺雍糾，¶
戮之於市。¶
厲公無柰祭仲何，¶
怒糾曰：¶
「謀及婦人，¶
死固宜哉！」¶
夏，厲公出居邊邑櫟。¶
祭仲迎昭公忽，¶
六月乙亥，¶
復入鄭，¶
即位。
<pb:KR2a0001_tls_400-711a>¶

秋，¶
鄭厲公突因櫟人殺其大夫單伯，¶
遂居之。¶
諸侯聞厲公出奔，¶
伐鄭，¶
弗克而去。¶
宋頗予厲公兵，¶
自守於櫟，¶
鄭以故亦不伐櫟。
<pb:KR2a0001_tls_400-712a>¶

昭公二年，¶
自昭公為太子時，¶
父莊公欲以高渠彌為卿，¶
太子忽惡之，¶
莊公弗聽，¶
卒用渠彌為卿。¶
及昭公即位，¶
懼其殺己，¶
冬十月辛卯，¶
渠彌與昭公出獵，¶
射殺昭公於野。¶
祭仲與渠彌不敢入厲公，¶
乃更立昭公弟子亹為君，¶
是為子亹也，¶
無謚號。
<pb:KR2a0001_tls_400-713a>¶

子亹元年七月，¶
齊襄公會諸侯於首止，¶
鄭子亹往會，¶
高渠彌相，¶
從，祭仲稱疾不行。¶
所以然者，¶
子亹自齊襄公為公子之時，¶
嘗會鬭，¶
相仇，¶
及會諸侯，¶
祭仲請子亹無行。¶
子亹曰：¶
「齊彊，¶
而厲公居櫟，¶
即不往，¶
是率諸侯伐我，¶
內厲公。¶
我不如往，¶
往何遽必辱，¶
且又何至是！」¶
卒行。¶
於是祭仲恐齊并殺之，¶
故稱疾。¶
子亹至，¶
不謝齊侯，¶
齊侯怒，¶
遂伏甲而殺子亹。¶
高渠彌亡歸，¶
歸與祭仲謀，¶
召子亹弟公子嬰於陳而立之，¶
是為鄭子。¶
是歲，¶
齊襄公使彭生醉拉殺魯桓公。
<pb:KR2a0001_tls_400-714a>¶

鄭子八年，¶
齊人管至父等作亂，¶
弒其君襄公。¶
十二年，¶
宋人長萬弒其君湣公。¶
鄭祭仲死。
<pb:KR2a0001_tls_400-715a>¶

十四年，¶
故鄭亡厲公突在櫟者使人誘劫鄭大夫甫假，¶
要以求入。¶
假曰：¶
「舍我，¶
我為君殺鄭子而入君。」¶
厲公與盟，¶
乃舍之。¶
六月甲子，¶
假殺鄭子及其二子而迎厲公突，¶
突自櫟復入即位。¶
初，內蛇與外蛇鬭於鄭南門中，¶
內蛇死。¶
居六年，¶
厲公果復入。¶
入而讓其伯父原曰：¶
「我亡國外居，¶
伯父無意入我，¶
亦甚矣。」¶
原曰：¶
「事君無二心，¶
人臣之職也。¶
原知罪矣。」¶
遂自殺。¶
厲公於是謂甫假曰：¶
「子之事君有二心矣。」¶
遂誅之。¶
假曰：¶
「重德不報，¶
誠然哉！」
<pb:KR2a0001_tls_400-716a>¶

厲公突後元年，¶
齊桓公始霸。
<pb:KR2a0001_tls_400-717a>¶

五年，¶
燕、衛與周惠王弟穨伐王，¶
王出奔溫，¶
立弟穨為王。¶
六年，¶
惠王告急鄭，¶
厲公發兵擊周王子穨，¶
弗勝，¶
於是與周惠王歸，¶
王居于櫟。¶
七年春，¶
鄭厲公與虢叔襲殺王子穨而入惠王于周。
<pb:KR2a0001_tls_400-718a>¶

秋，¶
厲公卒，¶
子文公踕立。¶
厲公初立四歲，¶
亡居櫟，¶
居櫟十七歲，¶
復入，¶
立七歲，¶
與亡凡二十八年。
<pb:KR2a0001_tls_400-719a>¶

文公十七年，¶
齊桓公以兵破蔡，¶
遂伐楚，¶
至召陵。
<pb:KR2a0001_tls_400-720a>¶

二十四年，¶
文公之賤妾曰燕姞，¶
夢天與之蘭，¶
曰：¶
「余為伯鯈。¶
余，爾祖也。¶
以是為而子，¶
蘭有國香。」¶
以夢告文公，¶
文公幸之，¶
而予之草蘭為符。¶
遂生子，¶
名曰蘭。
<pb:KR2a0001_tls_400-721a>¶

三十六年，¶
晉公子重耳過，¶
文公弗禮。¶
文公弟叔詹曰：¶
「重耳賢，¶
且又同姓，¶
窮而過君，¶
不可無禮。」¶
文公曰：¶
「諸侯亡公子過者多矣，¶
安能盡禮之！」¶
詹曰：¶
「君如弗禮，¶
遂殺之；¶
弗殺，¶
使即反國，¶
為鄭憂矣。」¶
文公弗聽。
<pb:KR2a0001_tls_400-722a>¶

三十七年春，¶
晉公子重耳反國，¶
立，是為立公。¶
秋，鄭入滑，¶
滑聽命，¶
已而反與衛，¶
於是鄭伐滑。¶
周襄王使伯犕請滑。¶
鄭文公怨惠王之亡在櫟，¶
而文公父厲公入之，¶
而惠王不賜厲公爵祿，¶
又怨襄王之與衛滑，¶
故不聽襄王請而囚伯犕。¶
王怒，¶
與翟人伐鄭，¶
弗克。¶
冬，翟攻伐襄王，¶
襄王出奔鄭，¶
鄭文公居王于氾。¶
三十八年，¶
晉文公入襄王成周。
<pb:KR2a0001_tls_400-723a>¶

四十一年，¶
助楚擊晉。¶
自晉文公之過無禮，¶
故背晉助楚。¶
四十三年，¶
晉文公與秦穆公共圍鄭，¶
討其助楚攻晉者，¶
及文公過時之無禮也。¶
初，鄭文公有三夫人，¶
寵子五人，¶
皆以罪蚤死。¶
公怒，¶
溉逐群公子。¶
子蘭奔晉，¶
從晉文公圍鄭。¶
時蘭事晉文公甚謹，¶
愛幸之，¶
乃私於晉，¶
以求入鄭為太子。¶
晉於是欲得叔詹為僇。¶
鄭文公恐，¶
不敢謂叔詹言。¶
詹聞，¶
言於鄭君曰：¶
「臣謂君，¶
君不聽臣，¶
晉卒為患。¶
然晉所以圍鄭，¶
以詹，¶
詹死而赦鄭國，¶
詹之願也。」¶
乃自殺。¶
鄭人以詹尸與晉。¶
晉文公曰：¶
「必欲一見鄭君，¶
辱之而去。」¶
鄭人患之，¶
乃使人私於秦曰：¶
「破鄭益晉，¶
非秦之利也。」¶
秦兵罷。¶
晉文公欲入蘭為太子，¶
以告鄭。¶
鄭大夫石癸曰：¶
「吾聞姞姓乃后稷之元妃，¶
其後當有興者。¶
子蘭母，¶
其後也。¶
且夫人子盡已死，¶
餘庶子無如蘭賢。¶
今圍急，¶
晉以為請，¶
利孰大焉！」¶
遂許晉，¶
與盟，¶
而卒立子蘭為太子，¶
晉兵乃罷去。
<pb:KR2a0001_tls_400-724a>¶

四十五年，¶
文公卒，¶
子蘭立，¶
是為繆公。
<pb:KR2a0001_tls_400-725a>¶

繆公元年春，¶
秦繆公使三將將兵欲襲鄭，¶
至滑，¶
逢鄭賈人弦高詐以十二牛勞軍，¶
故秦兵不至而還，¶
晉敗之於崤。¶
初，往年鄭文公之卒也，¶
鄭司城繒賀以鄭情賣之，¶
秦兵故來。¶
三年，¶
鄭發兵從晉伐秦，¶
敗秦兵於汪。
<pb:KR2a0001_tls_400-726a>¶

往年楚太子商臣弒其父成王代立。¶
二十一年，¶
與宋華元伐鄭。¶
華元殺羊食士，¶
不與其御羊斟，¶
怒以馳鄭，¶
鄭囚華元。¶
宋贖華元，¶
元亦亡去。¶
晉使趙穿以兵伐鄭。
<pb:KR2a0001_tls_400-727a>¶

二十二年，¶
鄭繆公卒，¶
子夷立，¶
是為靈公。
<pb:KR2a0001_tls_400-728a>¶

靈公元年春，¶
楚獻黿於靈公。¶
子家、¶
子公將朝靈公，¶
子公之食指動，¶
謂子家曰：¶
「佗日指動，¶
必食異物。」¶
及入，¶
見靈公進黿羹，¶
子公笑曰：¶
「果然！」¶
靈公問其笑故，¶
具告靈公。¶
靈公召之，¶
獨弗予羹。¶
子公怒，¶
染其指，¶
嘗之而出。¶
公怒，¶
欲殺子公。¶
子公與子家謀先。¶
夏，弒靈公。¶
鄭人欲立靈公弟去疾，¶
去疾讓曰：¶
「必以賢，¶
則去疾不肖；¶
必以順，¶
則公子堅長。」¶
堅者，¶
靈公庶弟，¶
去疾之兄也。¶
於是乃立子堅，¶
是為襄公。
<pb:KR2a0001_tls_400-729a>¶

襄公立，¶
將盡去繆氏。¶
繆氏者，¶
殺靈公、¶
子公之族家也。¶
去疾曰：¶
「必去繆氏，¶
我將去之。」¶
乃止。¶
皆以為大夫。
<pb:KR2a0001_tls_400-730a>¶

襄公元年，¶
楚怒鄭受宋賂縱華元，¶
伐鄭。¶
鄭背楚，¶
與晉親。¶
五年，¶
楚復伐鄭，¶
晉來救之。¶
六年，¶
子家卒，¶
國人復逐其族，¶
以其弒靈公也。
<pb:KR2a0001_tls_400-731a>¶

七年，¶
鄭與晉盟鄢陵。¶
八年，¶
楚莊王以鄭與晉盟，¶
來伐，¶
圍鄭三月，¶
鄭以城降楚。¶
楚王入自皇門，¶
鄭襄公肉袒掔羊以迎，¶
曰：¶
「孤不能事邊邑，¶
使君王懷怒以及獘邑，¶
孤之罪也。¶
敢不惟命是聽。¶
君王遷之江南，¶
及以賜諸侯，¶
亦惟命是聽。¶
若君王不忘厲、¶
宣王，¶
桓、武公，¶
哀不忍絕其社稷，¶
錫不毛之地，¶
使復得改事君王，¶
孤之願也，¶
然非所敢望也。¶
敢布腹心，¶
惟命是聽。」¶
莊王為卻三十里而後舍。¶
楚群臣曰：¶
「自郢至此，¶
士大夫亦久勞矣。¶
今得國舍之，¶
何如？」¶
莊王曰：¶
「所為伐，¶
伐不服也。¶
今已服，¶
尚何求乎？」¶
卒去。¶
晉聞楚之伐鄭，¶
發兵救鄭。¶
其來持兩端，¶
故遲，¶
比至河，¶
楚兵已去。¶
晉將率或欲渡，¶
或欲還，¶
卒渡河。¶
莊王聞，¶
還擊晉。¶
鄭反助楚，¶
大破晉軍於河上。¶
十年，¶
晉來伐鄭，¶
以其反晉而親楚也。
<pb:KR2a0001_tls_400-732a>¶

十一年，¶
楚莊王伐宋，¶
宋告急于晉。¶
晉景公欲發兵救宋，¶
伯宗諫晉君曰：¶
「天方開楚，¶
未可伐也。」¶
乃求壯士得霍人解揚，¶
字子虎，¶
誆楚，¶
令宋毋降。¶
過鄭，¶
鄭與楚親，¶
乃執解揚而獻楚。¶
楚王厚賜與約，¶
使反其言，¶
令宋趣降，¶
三要乃許。¶
於是楚登解揚樓車，¶
令呼宋。¶
遂負楚約而致其晉君命曰：¶
「晉方悉國兵以救宋，¶
宋雖急，¶
慎毋降楚，¶
晉兵今至矣！」¶
楚莊王大怒，¶
將殺之。¶
解揚曰：¶
「君能制命為義，¶
臣能承命為信。¶
受吾君命以出，¶
有死無隕。」¶
莊王曰：¶
「若之許我，¶
已而背之，¶
其信安在？」¶
解揚曰：¶
「所以許王，¶
欲以成吾君命也。」¶
將死，¶
顧謂楚軍曰：¶
「為人臣無忘盡忠得死者！」¶
楚王諸弟皆諫王赦之，¶
於是赦解揚使歸。¶
晉爵之為上卿。
<pb:KR2a0001_tls_400-733a>¶

十八年，¶
襄公卒，¶
子悼公㵒立。
<pb:KR2a0001_tls_400-734a>¶

悼公元年，¶
鄦公惡鄭於楚，¶
悼公使弟睔於楚自訟。¶
訟不直，¶
楚囚睔。¶
於是鄭悼公來與晉平，¶
遂親。¶
睔私於楚子反，¶
子反言歸睔於鄭。
<pb:KR2a0001_tls_400-735a>¶

二年，¶
楚伐鄭，¶
晉兵來救。¶
是歲，¶
悼公卒，¶
立其弟睔，¶
是為成公。
<pb:KR2a0001_tls_400-736a>¶

成公三年，¶
楚共王曰¶
「鄭成公孤有德焉」，¶
使人來與盟。¶
成公私與盟。¶
秋，成公朝晉，¶
晉曰¶
「鄭私平於楚」，¶
執之。¶
使欒書伐鄭。¶
四年春，¶
鄭患晉圍，¶
公子如乃立成公庶兄繻為君。¶
其四月，¶
晉聞鄭立君。¶
乃歸成公。¶
鄭人聞成公歸，¶
亦殺君繻。¶
迎成公。¶
晉兵去。
<pb:KR2a0001_tls_400-737a>¶

十年，¶
背晉盟，¶
盟於楚。¶
晉厲公怒，¶
發兵伐鄭。¶
楚共王救鄭。¶
晉楚戰鄢陵，¶
楚兵敗，¶
晉射傷楚共王目，¶
俱罷而去。¶
十三年，¶
晉悼公伐鄭，¶
兵於洧上。¶
鄭城守，¶
晉亦去。
<pb:KR2a0001_tls_400-738a>¶

十四年，¶
成公卒，¶
子惲立。¶
是為釐公。
<pb:KR2a0001_tls_400-739a>¶

釐公五年，¶
鄭相子駟朝釐公，¶
釐公不禮。¶
子駟怒，¶
使廚人藥殺釐公，¶
赴諸侯曰¶
「釐公暴病卒」。¶
立釐公子嘉，¶
嘉時年五歲，¶
是為簡公。
<pb:KR2a0001_tls_400-740a>¶

簡公元年，¶
諸公子謀欲誅相子駟，¶
子駟覺之，¶
反盡誅諸公子。¶
二年，¶
晉伐鄭，¶
鄭與盟，¶
晉去。¶
冬，又與楚盟。¶
子駟畏誅，¶
故兩親晉、¶
楚。三年，¶
相子駟欲自立為君，¶
公子子孔使尉止殺相子駟而代之。¶
子孔又欲自立。¶
子產曰：¶
「子駟為不可，¶
誅之，¶
今又效之，¶
是亂無時息也。」¶
於是子孔從之而相鄭簡公。
<pb:KR2a0001_tls_400-741a>¶

四年，¶
晉怒鄭與楚盟，¶
伐鄭，¶
鄭與盟。¶
楚共王救鄭，¶
敗晉兵。¶
簡公欲與晉平，¶
楚又囚鄭使者。
<pb:KR2a0001_tls_400-742a>¶

十二年，¶
簡公怒相子孔專國權，¶
誅之，¶
而以子產為卿。¶
十九年，¶
簡公如晉請衛君還，¶
而封子產以六邑。¶
子產讓，¶
受其三邑。¶
二十二年，¶
吳使延陵季子於鄭，¶
見子產如舊交，¶
謂子產曰：¶
「鄭之執政者侈，¶
難將至，¶
政將及子。¶
子為政，¶
必以禮；¶
不然，¶
鄭將敗。」¶
子產厚遇季子。¶
二十三年，¶
諸公子爭寵相殺，¶
又欲殺子產。¶
公子或諫曰：¶
「子產仁人，¶
鄭所以存者子產也，¶
勿殺！」¶
乃止。
<pb:KR2a0001_tls_400-743a>¶

二十五年，¶
鄭使子產於晉，¶
問平公疾。¶
平公曰：¶
「卜而曰實沈、¶
臺駘為祟，¶
史官莫知，¶
敢問？」¶
對曰：¶
「高辛氏有二子，¶
長曰閼伯，¶
季曰實沈，¶
居曠林，¶
不相能也，¶
日操干戈以相征伐。¶
后帝弗臧，¶
遷閼伯于商丘，¶
主辰，¶
商人是因，¶
故辰為商星。¶
遷實沈于大夏，¶
主參，¶
唐人是因，¶
服事夏、¶
商，其季世曰唐叔虞。¶
當武王邑姜方娠大叔，¶
夢帝謂己：¶
『余命而子曰虞，¶
乃與之唐，¶
屬之參而蕃育其子孫。』¶
及生有文在其掌曰¶
『虞』，¶
遂以命之。¶
及成王滅唐而國大叔焉。¶
故參為晉星。¶
由是觀之，¶
則實沈，¶
參神也。¶
昔金天氏有裔子曰昧，¶
為玄冥師，¶
生允格、¶
臺駘。¶
臺駘能業其官，¶
宣汾、¶
洮，障大澤，¶
以處太原。¶
帝用嘉之，¶
國之汾川。¶
沈、姒、¶
蓐、黃實守其祀。¶
今晉主汾川而滅之。¶
由是觀之，¶
則臺駘，¶
汾、洮神也。¶
然是二者不害君身。¶
山川之神，¶
則水旱之菑禜之；¶
日月星辰之神，¶
則雪霜風雨不時禜之；¶
若君疾，¶
飲食哀樂女色所生也。」¶
平公及叔嚮曰：¶
「善，¶
博物君子也！」¶
厚為之禮於子產。
<pb:KR2a0001_tls_400-744a>¶

二十七年夏，¶
鄭簡公朝晉。¶
冬，畏楚靈王之彊，¶
又朝楚，¶
子產從。¶
二十八年，¶
鄭君病，¶
使子產會諸侯，¶
與楚靈王盟於申，¶
誅齊慶封。
<pb:KR2a0001_tls_400-745a>¶

三十六年，¶
簡公卒，¶
子定公寧立。¶
秋，定公朝晉昭公。
<pb:KR2a0001_tls_400-746a>¶

定公元年，¶
楚公子棄疾弒其君靈王而自立，¶
為平王。¶
欲行德諸侯，¶
歸靈王所侵鄭地于鄭。
<pb:KR2a0001_tls_400-747a>¶

四年，¶
晉昭公卒，¶
其六卿彊，¶
公室卑。¶
子產謂韓宣子曰：¶
「為政必以德，¶
毋忘所以立。」
<pb:KR2a0001_tls_400-748a>¶

六年，¶
鄭火，¶
公欲禳之。¶
子產曰：¶
「不如修德。」
<pb:KR2a0001_tls_400-749a>¶

八年，¶
楚太子建來奔。¶
十年，¶
太子建與晉謀襲鄭。¶
鄭殺建，¶
建子勝奔吳。
<pb:KR2a0001_tls_400-750a>¶

十一年，¶
定公如晉。¶
晉與鄭謀，¶
誅周亂臣，¶
入敬王于周。
<pb:KR2a0001_tls_400-751a>¶

十三年，¶
定公卒，¶
子獻公蠆立。¶
獻公十三年卒，¶
子聲公勝立。¶
當是時，¶
晉六卿彊，¶
侵奪鄭，¶
鄭遂弱。
<pb:KR2a0001_tls_400-752a>¶

聲公五年，¶
鄭相子產卒，¶
鄭人皆哭泣，¶
悲之如亡親戚。¶
子產者，¶
鄭成公少子也。¶
為人仁愛人，¶
事君忠厚。¶
孔子嘗過鄭，¶
與子產如兄弟云。¶
及聞子產死，¶
孔子為泣曰：¶
「古之遺愛也！」
<pb:KR2a0001_tls_400-753a>¶

八年，¶
晉范、¶
中行氏反晉，¶
告急於鄭，¶
鄭救之。¶
晉伐鄭，¶
敗鄭軍於鐵。
<pb:KR2a0001_tls_400-754a>¶

十四年，¶
宋景公滅曹。¶
二十年，¶
齊田常弒其君簡公，¶
而常相於齊。¶
二十二年，¶
楚惠王滅陳。¶
孔子卒。
<pb:KR2a0001_tls_400-755a>¶

三十六年，¶
晉知伯伐鄭，¶
取九邑。
<pb:KR2a0001_tls_400-756a>¶

三十七年，¶
聲公卒，¶
子哀公易立。¶
哀公八年，¶
鄭人弒哀公而立聲公弟丑，¶
是為共公。¶
共公三年，¶
三晉滅知伯。¶
三十一年，¶
共公卒，¶
子幽公已立。¶
幽公元年，¶
韓武子伐鄭，¶
殺幽公。¶
鄭人立幽公弟駘，¶
是為繻公。
<pb:KR2a0001_tls_400-757a>¶

繻公十五年，¶
韓景侯伐鄭，¶
取雍丘。¶
鄭城京。
<pb:KR2a0001_tls_400-758a>¶

十六年，¶
鄭伐韓，¶
敗韓兵於負黍。¶
二十年，¶
韓、趙、¶
魏列為諸侯。¶
二十三年，¶
鄭圍韓之陽翟。
<pb:KR2a0001_tls_400-759a>¶

二十五年，¶
鄭君殺其相子陽。¶
二十七年，¶
子陽之黨共弒繻公駘而立幽公弟乙為君，¶
是為鄭君。
<pb:KR2a0001_tls_400-760a>¶

鄭君乙立二年，¶
鄭負黍反，¶
復歸韓。¶
十一年，¶
韓伐鄭，¶
取陽城。
<pb:KR2a0001_tls_400-761a>¶

二十一年，¶
韓哀侯滅鄭，¶
并其國。
<pb:KR2a0001_tls_400-762a>¶

太史公曰：¶
語有之，¶
「以權利合者，¶
權利盡而交疏」，¶
甫瑕是也。¶
甫瑕雖以劫殺鄭子內厲公，¶
厲公終背而殺之，¶
此與晉之里克何異？¶
守節如荀息，¶
身死而不能存奚齊。¶
變所從來，¶
亦多故矣！
<pb:KR2a0001_tls_400-763a>¶

4.13《趙世家第十三》
<pb:KR2a0001_tls_400-764a>¶

趙氏之先，¶
與秦共祖。¶
至中衍，¶
為帝大戊御。¶
其後世蜚廉有子二人，¶
而命其一子曰惡來，¶
事紂，¶
為周所殺，¶
其後為秦。¶
惡來弟曰季勝，¶
其後為趙。
<pb:KR2a0001_tls_400-765a>¶

季勝生孟增。¶
孟增幸於周成王，¶
是為宅皋狼。¶
皋狼生衡父，¶
衡父生造父。¶
造父幸於周繆王。¶
造父取驥之乘匹，¶
與桃林盜驪、¶
驊騮、¶
綠耳，¶
獻之繆王。¶
繆王使造父御，¶
西巡狩，¶
見西王母，¶
樂之忘歸。¶
而徐偃王反，¶
繆王日馳千里馬，¶
攻徐偃王，¶
大破之。¶
乃賜造父以趙城，¶
由此為趙氏。
<pb:KR2a0001_tls_400-766a>¶

自造父已下六世至奄父，¶
曰公仲，¶
周宣王時伐戎，¶
為御。¶
及千畝戰，¶
奄父脫宣王。¶
奄父生叔帶。¶
叔帶之時，¶
周幽王無道，¶
去周如晉，¶
事晉文侯，¶
始建趙氏于晉國。
<pb:KR2a0001_tls_400-767a>¶

自叔帶以下，¶
趙宗益興，¶
五世而至趙夙。
<pb:KR2a0001_tls_400-768a>¶

趙夙，¶
晉獻公之十六年伐霍、¶
魏、耿，¶
而趙夙為將伐霍。¶
霍公求犇齊。¶
晉大旱，¶
卜之，¶
曰¶
「霍太山為祟」。¶
使趙夙召霍君於齊，¶
復之，¶
以奉霍太山之祀，¶
晉復穰。¶
晉獻公賜趙夙耿。
<pb:KR2a0001_tls_400-769a>¶

夙生共孟，¶
當魯閔公之元年也。¶
共孟生趙衰，¶
字子餘。
<pb:KR2a0001_tls_400-770a>¶

趙衰卜事晉獻公及諸公子，¶
莫吉；¶
卜事公子重耳，¶
吉，即事重耳。¶
重耳以驪姬之亂亡奔翟，¶
趙衰從。¶
翟伐廧咎如，¶
得二女，¶
翟以其少女妻重耳，¶
長女妻趙衰而生盾。¶
初，重耳在晉時，¶
趙衰妻亦生趙同、¶
趙括、¶
趙嬰齊。¶
趙衰從重耳出亡，¶
凡十九年，¶
得反國。¶
重耳為晉文公，¶
趙衰為原大夫，¶
居原，¶
任國政。¶
文公所以反國及霸，¶
多趙衰計策。¶
語在晉事中。
<pb:KR2a0001_tls_400-771a>¶

趙衰既反晉，¶
晉之妻固要迎翟妻，¶
而以其子盾為適嗣，¶
晉妻三子皆下事之。¶
晉襄公之六年，¶
而趙衰卒，¶
謚為成季。
<pb:KR2a0001_tls_400-772a>¶

趙盾代成季任國政二年而晉襄公卒，¶
太子夷皋年少。¶
盾為國多難，¶
欲立襄公弟雍。¶
雍時在秦，¶
使使迎之。¶
太子母日夜啼泣，¶
頓首謂趙盾曰：¶
「先君何罪，¶
釋其適子而更求君？」¶
趙盾患之，¶
恐其宗與大夫襲誅之，¶
迺遂立太子，¶
是為靈公，¶
發兵距所迎襄公弟於秦者。¶
靈公既立，¶
趙盾益專國政。
<pb:KR2a0001_tls_400-773a>¶

靈公立十四年，¶
益驕。¶
趙盾驟諫，¶
靈公弗聽。¶
及食熊蹯，¶
胹不熟，¶
殺宰人，¶
持其尸出，¶
趙盾見之。¶
靈公由此懼，¶
欲殺盾。¶
盾素仁愛人，¶
嘗所食桑下餓人反扞救盾，¶
盾以得亡。¶
未出境，¶
而趙穿弒靈公而立襄公弟黑臀，¶
是為成公。¶
趙盾復反，¶
任國政。¶
君子譏盾¶
「為正卿，¶
亡不出境，¶
反不討賊」，¶
故太史書曰¶
「趙盾弒其君」。¶
晉景公時而趙盾卒，¶
謚為宣孟，¶
子朔嗣。
<pb:KR2a0001_tls_400-774a>¶

趙朔，¶
晉景公之三年，¶
朔為晉將下軍救鄭，¶
與楚莊王戰河上。¶
朔娶晉成公姊為夫人。
<pb:KR2a0001_tls_400-775a>¶

晉景公之三年，¶
大夫屠岸賈欲誅趙氏。¶
初，趙盾在時，¶
夢見叔帶持要而哭，¶
甚悲；¶
已而笑，¶
拊手且歌。¶
盾卜之，¶
兆絕而後好。¶
趙史援占之，¶
曰：¶
「此夢甚惡，¶
非君之身，¶
乃君之子，¶
然亦君之咎。¶
至孫，¶
趙將世益衰。」¶
屠岸賈者，¶
始有寵於靈公，¶
及至於景公而賈為司寇，¶
將作難，¶
乃治靈公之賊以致趙盾，¶
徧告諸將曰：¶
「盾雖不知，¶
猶為賊首。¶
以臣弒君，¶
子孫在朝，¶
何以懲辠？¶
請誅之。」¶
韓厥曰：¶
「靈公遇賊，¶
趙盾在外，¶
吾先君以為無罪，¶
故不誅。¶
今諸君將誅其後，¶
是非先君之意而今妄誅。¶
妄誅謂之亂。¶
臣有大事而君不聞，¶
是無君也。」¶
屠岸賈不聽。¶
韓厥告趙朔趣亡。¶
朔不肯，¶
曰：¶
「子必不絕趙祀，¶
朔死不恨。」¶
韓厥許諾，¶
稱疾不出。¶
賈不請而擅與諸將攻趙氏於下宮，¶
殺趙朔、¶
趙同、¶
趙括、¶
趙嬰齊，¶
皆滅其族。
<pb:KR2a0001_tls_400-776a>¶

趙朔妻成公姊，¶
有遺腹，¶
走公宮匿。¶
趙朔客曰公孫杵臼，¶
杵臼謂朔友人程嬰曰：¶
「胡不死？」¶
程嬰曰：¶
「朔之婦有遺腹，¶
若幸而男，¶
吾奉之；¶
即女也，¶
吾徐死耳。」¶
居無何，¶
而朔婦免身，¶
生男。¶
屠岸賈聞之，¶
索於宮中。¶
夫人置兒絝中，¶
祝曰：¶
「趙宗滅乎，¶
若號；¶
即不滅，¶
若無聲。」¶
及索，¶
兒竟無聲。¶
已脫，¶
程嬰謂公孫杵臼曰：¶
「今一索不得，¶
後必且復索之，¶
柰何？」¶
公孫杵臼曰：¶
「立孤與死孰難？」¶
程嬰曰：¶
「死易，¶
立孤難耳。」¶
公孫杵臼曰：¶
「趙氏先君遇子厚，¶
子彊為其難者，¶
吾為其易者，¶
請先死。」¶
乃二人謀取他人嬰兒負之，¶
衣以文葆，¶
匿山中。¶
程嬰出，¶
謬謂諸將軍曰：¶
「嬰不肖，¶
不能立趙孤。¶
誰能與我千金，¶
吾告趙氏孤處。」¶
諸將皆喜，¶
許之，¶
發師隨程嬰攻公孫杵臼。¶
杵臼謬曰：¶
「小人哉程嬰！¶
昔下宮之難不能死，¶
與我謀匿趙氏孤兒，¶
今又賣我。¶
縱不能立，¶
而忍賣之乎！」¶
抱兒呼曰：¶
「天乎天乎！¶
趙氏孤兒何罪？¶
請活之，¶
獨殺杵臼可也。」¶
諸將不許，¶
遂殺杵臼與孤兒。¶
諸將以為趙氏孤兒良已死，¶
皆喜。¶
然趙氏真孤乃反在，¶
程嬰卒與俱匿山中。
<pb:KR2a0001_tls_400-777a>¶

居十五年，¶
晉景公疾，¶
卜之，¶
大業之後不遂者為祟。¶
景公問韓厥，¶
厥知趙孤在，¶
乃曰：¶
「大業之後在晉絕祀者，¶
其趙氏乎？¶
夫自中衍者皆嬴姓也。¶
中衍人面鳥噣，¶
降佐殷帝大戊，¶
及周天子，¶
皆有明德。¶
下及幽厲無道，¶
而叔帶去周適晉，¶
事先君文侯，¶
至于成公，¶
世有立功，¶
未嘗絕祀。¶
今吾君獨滅趙宗，¶
國人哀之，¶
故見龜策。¶
唯君圖之。」¶
景公問：¶
「趙尚有後子孫乎？」¶
韓厥具以實告。¶
於是景公乃與韓厥謀立趙孤兒，¶
召而匿之宮中。¶
諸將入問疾，¶
景公因韓厥之眾以脅諸將而見趙孤。¶
趙孤名曰武。¶
諸將不得已，¶
乃曰：¶
「昔下宮之難，¶
屠岸賈為之，¶
矯以君命，¶
并命群臣。¶
非然，¶
孰敢作難！¶
微君之疾，¶
群臣固且請立趙後。¶
今君有命，¶
群臣之願也。」¶
於是召趙武、¶
程嬰徧拜諸將，¶
遂反與程嬰、¶
趙武攻屠岸賈，¶
滅其族。¶
復與趙武田邑如故。
<pb:KR2a0001_tls_400-778a>¶

及趙武冠，¶
為成人，¶
程嬰乃辭諸大夫，¶
謂趙武曰：¶
「昔下宮之難，¶
皆能死。¶
我非不能死，¶
我思立趙氏之後。¶
今趙武既立，¶
為成人，¶
復故位，¶
我將下報趙宣孟與公孫杵臼。」¶
趙武啼泣頓首固請，¶
曰：¶
「武願苦筋骨以報子至死，¶
而子忍去我死乎！」¶
程嬰曰：¶
「不可。¶
彼以我為能成事，¶
故先我死；¶
今我不報，¶
是以我事為不成。」¶
遂自殺。¶
趙武服齊衰三年，¶
為之祭邑，¶
春秋祠之，¶
世世勿絕。
<pb:KR2a0001_tls_400-779a>¶

趙氏復位十一年，¶
而晉厲公殺其大夫三郤。¶
欒書畏及，¶
乃遂弒其君厲公，¶
更立襄公曾孫周，¶
是為悼公。¶
晉由此大夫稍彊。
<pb:KR2a0001_tls_400-780a>¶

趙武續趙宗二十七年，¶
晉平公立。¶
平公十二年，¶
而趙武為正卿。¶
十三年，¶
吳延陵季子使於晉，¶
曰：¶
「晉國之政卒歸於趙武子、¶
韓宣子、¶
魏獻子之後矣。」¶
趙武死，¶
謚為文子。
<pb:KR2a0001_tls_400-781a>¶

文子生景叔。¶
景叔之時，¶
齊景公使晏嬰於晉，¶
晏嬰與晉叔向語。¶
嬰曰：¶
「齊之政後卒歸田氏。」¶
叔向亦曰：¶
「晉國之政將歸六卿。¶
六卿侈矣，¶
而吾君不能恤也。」
<pb:KR2a0001_tls_400-782a>¶

趙景叔卒，¶
生趙鞅，¶
是為簡子。
<pb:KR2a0001_tls_400-783a>¶

趙簡子在位，¶
晉頃公之九年，¶
簡子將合諸侯戍于周。¶
其明年，¶
人周敬王于周，¶
辟弟子朝之故也。
<pb:KR2a0001_tls_400-784a>¶

晉頃公之十二年，¶
六卿以法誅公族祁氏、¶
羊舌氏，¶
分其邑為十縣，¶
六卿各令其族為之大夫。¶
晉公室由此益弱。
<pb:KR2a0001_tls_400-785a>¶

後十三年，¶
魯賊臣陽虎來奔，¶
趙簡子受賂，¶
厚遇之。
<pb:KR2a0001_tls_400-786a>¶

趙簡子疾，¶
五日不知人，¶
大夫皆懼。¶
醫扁鵲視之，¶
出，董安于問。¶
扁鵲曰：¶
「血脈治也，¶
而何怪！¶
在昔秦繆公嘗如此，¶
七日而寤。¶
寤之日，¶
告公孫支與子輿曰：¶
『我之帝所甚樂。¶
吾所以久者，¶
適有學也。¶
帝告我：¶
「晉國將大亂，¶
五世不安；¶
其後將霸，¶
未老而死；¶
霸者之子且令而國男女無別。」』¶
公孫支書而藏之，¶
秦讖於是出矣。¶
獻公之亂，¶
文公之霸，¶
而襄公敗秦師於殽而歸縱淫，¶
此子之所聞。¶
今主君之疾與之同，¶
不出三日疾必閒，¶
閒必有言也。」
<pb:KR2a0001_tls_400-787a>¶

居二日半，¶
簡子寤。¶
語大夫曰：¶
「我之帝所甚樂，¶
與百神游於鈞天，¶
廣樂九奏萬舞，¶
不類三代之樂，¶
其聲動人心。¶
有一熊欲來援我，¶
帝命我射之，¶
中熊，¶
熊死。¶
又有一羆來，¶
我又射之，¶
中羆，¶
羆死。¶
帝甚喜，¶
賜我二笥，¶
皆有副。¶
吾見兒在帝側，¶
帝屬我一翟犬，¶
曰：¶
『及而子之壯也，¶
以賜之。』¶
帝告我：¶
『晉國且世衰，¶
七世而亡，¶
嬴姓將大敗周人於范魁之西，¶
而亦不能有也。¶
今余思虞舜之勳，¶
適余將以其冑女孟姚配而七世之孫。』」¶
董安于受言而書藏之。¶
以扁鵲言告簡子，¶
簡子賜扁鵲田四萬畝。
<pb:KR2a0001_tls_400-788a>¶

他日，¶
簡子出，¶
有人當道，¶
辟之不去，¶
從者怒，¶
將刃之。¶
當道者曰：¶
「吾欲有謁於主君。」¶
從者以聞。¶
簡子召之，¶
曰：¶
「譆，¶
吾有所見子晣也。」¶
當道者曰：¶
「屏左右，¶
願有謁。」¶
簡子屏人。¶
當道者曰：¶
「主君之疾，¶
臣在帝側。」¶
簡子曰：¶
「然，¶
有之。¶
子之見我，¶
我何為？」¶
當道者曰：¶
「帝令主君射熊與羆，¶
皆死。」¶
簡子曰：¶
「是，¶
且何也？」¶
當道者曰：¶
「晉國且有大難，¶
主君首之。¶
帝令主君滅二卿，¶
夫熊與羆皆其祖也。」¶
簡子曰：¶
「帝賜我二笥皆有副，¶
何也？」¶
當道者曰：¶
「主君之子將克二國於翟，¶
皆子姓也。」¶
簡子曰：¶
「吾見兒在帝側，¶
帝屬我一翟犬，¶
曰¶
『及而子之長以賜之』。¶
夫兒何謂以賜翟犬？」¶
當道者曰：¶
「兒，¶
主君之子也。¶
翟犬者，¶
代之先也。¶
主君之子且必有代。¶
及主君之後嗣，¶
且有革政而胡服，¶
并二國於翟。」¶
簡子問其姓而延之以官。¶
當道者曰：¶
「臣野人，¶
致帝命耳。」¶
遂不見。¶
簡子書藏之府。
<pb:KR2a0001_tls_400-789a>¶

異日，¶
姑布子卿見簡子，¶
簡子徧召諸子相之。¶
子卿曰：¶
「無為將軍者。」¶
簡子曰：¶
「趙氏其滅乎？」¶
子卿曰：¶
「吾嘗見一子於路，¶
殆君之子也。」¶
簡子召子毋卹。¶
毋卹至，¶
則子卿起曰：¶
「此真將軍矣！」¶
簡子曰：¶
「此其母賤，¶
翟婢也，¶
奚道貴哉？」¶
子卿曰：¶
「天所授，¶
雖賤必貴。」¶
自是之後，¶
簡子盡召諸子與語，¶
毋卹最賢。¶
簡子乃告諸子曰：¶
「吾藏寶符於常山上，¶
先得者賞。」¶
諸子馳之常山上，¶
求，無所得。¶
毋卹還，¶
曰：¶
「已得符矣。」¶
簡子曰：¶
「奏之。」¶
毋卹曰：¶
「從常山上臨代，¶
代可取也。」¶
簡子於是知毋卹果賢，¶
乃廢太子伯魯，¶
而以毋卹為太子。
<pb:KR2a0001_tls_400-790a>¶

後二年，¶
晉定公之十四年，¶
范、中行作亂。¶
明年春，¶
簡子謂邯戰大夫午曰：¶
「歸我衛士五百家，¶
五將置之晉陽。」¶
午許諾，¶
歸而其父兄不聽，¶
倍言。¶
趙鞅捕午，¶
囚之晉陽。¶
乃告邯鄲人曰：¶
「我私有誅午也，¶
諸君欲誰立？」¶
遂殺午。¶
趙稷、¶
涉賓以邯鄲反。¶
晉君使籍秦圍邯鄲。¶
荀寅、¶
范吉射與午善，¶
不肯助秦而謀作亂，¶
董安于知之。¶
十月，¶
范、中行氏伐趙鞅，¶
鞅奔晉陽，¶
晉人圍之。¶
范吉射、¶
荀寅仇人魏襄等謀逐荀寅，¶
以梁嬰父代之；¶
逐吉射，¶
以范皋繹代之。¶
荀櫟言於晉侯曰：¶
「君命大臣，¶
始亂者死。¶
今三臣始亂而獨逐鞅，¶
用刑不均，¶
請皆逐之。」¶
十一月，¶
荀櫟、¶
韓不佞、¶
魏哆奉公命以伐范、¶
中行氏，¶
不克。¶
范、中行氏反伐公，¶
公擊之，¶
范、中行敗走。¶
丁未，¶
二子奔朝歌。¶
韓、魏以趙氏為請。¶
十二月辛未，¶
趙鞅入絳，¶
盟于公宮。¶
其明年，¶
知伯文子謂趙鞅曰：¶
「范、¶
中行雖信為亂，¶
安于發之，¶
是安于與謀也。¶
晉國有法，¶
始亂者死。¶
夫二子已伏罪而安于獨在。」¶
趙鞅患之。¶
安于曰：¶
「臣死，¶
趙氏定，¶
晉國寧，¶
吾死晚矣。」¶
遂自殺。¶
趙氏以告知伯，¶
然後趙氏寧。
<pb:KR2a0001_tls_400-791a>¶

孔子聞趙簡子不請晉君而執邯鄲午，¶
保晉陽，¶
故書《春秋》曰¶
「趙鞅以晉陽畔」。
<pb:KR2a0001_tls_400-792a>¶

趙簡子有臣曰周舍，¶
好直諫。¶
周舍死，¶
簡子每聽朝，¶
常不悅，¶
大夫請辠。¶
簡子曰：¶
「大夫無罪。¶
吾聞千羊之皮不如一狐之腋。¶
諸大夫朝，¶
徒聞唯唯，¶
不聞周舍之鄂鄂，¶
是以憂也。」¶
簡子由此能附趙邑而懷晉人。
<pb:KR2a0001_tls_400-793a>¶

晉定公十八年，¶
趙簡子圍范、¶
中行于朝歌，¶
中行文子奔邯鄲。¶
明年，¶
衛靈公卒。¶
簡子與陽虎送衛太子蒯聵于衛，¶
衛不內，¶
居戚。
<pb:KR2a0001_tls_400-794a>¶

晉定公二十一年，¶
簡子拔邯鄲，¶
中行文子奔柏人。¶
簡子又圍柏人，¶
中行文子、¶
范昭子遂奔齊。¶
趙竟有邯鄲、¶
柏人。¶
范、中行餘邑入于晉。¶
趙名晉卿，¶
實專晉權，¶
奉邑侔於諸侯。
<pb:KR2a0001_tls_400-795a>¶

晉定公三十年，¶
定公與吳王夫差爭長於黃池，¶
趙簡子從晉定公，¶
卒長吳。¶
定公三十七年卒，¶
而簡子除三年之喪，¶
期而已。¶
是歲，¶
越王句踐滅吳。
<pb:KR2a0001_tls_400-796a>¶

晉出公十一年，¶
知伯伐鄭。¶
趙簡子疾，¶
使太子毋卹將而圍鄭。¶
知伯醉，¶
以酒灌擊毋卹。¶
毋卹群臣請死之。¶
毋卹曰：¶
「君所以置毋卹，¶
為能忍訽。」¶
然亦慍知伯。¶
知伯歸，¶
因謂簡子，¶
使廢毋卹，¶
簡子不聽。¶
毋卹由此怨知伯。
<pb:KR2a0001_tls_400-797a>¶

晉出公十七年，¶
簡子卒，¶
太子毋卹代立，¶
是為襄子。
<pb:KR2a0001_tls_400-798a>¶

趙襄子元年，¶
越圍吳。¶
襄子降喪食，¶
使楚隆問吳王。
<pb:KR2a0001_tls_400-799a>¶

襄子姊前為代王夫人。¶
簡子既葬，¶
未除服，¶
北登夏屋，¶
請代王。¶
使廚人操銅枓以食代王及從者，¶
行斟，¶
陰令宰人各以枓擊殺代王及從官，¶
遂興兵平代地。¶
其姊聞之，¶
泣而呼天，¶
摩笄自殺。¶
代人憐之，¶
所死地名之為摩笄之山。¶
遂以代封伯魯子周為代成君。¶
伯魯者，¶
襄子兄，¶
故太子。¶
太子蚤死，¶
故封其子。
<pb:KR2a0001_tls_400-800a>¶

襄子立四年，¶
知伯與趙、¶
韓、魏盡分其范、¶
中行故地。¶
晉出公怒，¶
告齊、¶
魯，欲以伐四卿。¶
四卿恐，¶
遂共攻出公。¶
出公奔齊，¶
道死。¶
知伯乃立昭公曾孫驕，¶
是為晉懿公。¶
知伯益驕。¶
請地韓、¶
魏，韓、¶
魏與之。¶
請地趙，¶
趙不與，¶
以其圍鄭之辱。¶
知伯怒，¶
遂率韓、¶
魏攻趙。¶
趙襄子懼，¶
乃奔保晉陽。
<pb:KR2a0001_tls_400-801a>¶

原過從，¶
後，至於王澤，¶
見三人，¶
自帶以上可見，¶
自帶以下不可見。¶
與原過竹二節，¶
莫通。¶
曰：¶
「為我以是遺趙毋卹。」¶
原過既至，¶
以告襄子。¶
襄子齊三日，¶
親自剖竹，¶
有朱書曰：¶
「趙毋卹，¶
余霍泰山山陽侯天使也。¶
三月丙戌，¶
余將使女反滅知氏。¶
女亦立我百邑，¶
余將賜女林胡之地。¶
至于後世，¶
且有伉王，¶
赤黑，¶
龍面而鳥噣，¶
鬢麋髭髯，¶
大膺大胸，¶
脩下而馮，¶
左衽界乘，¶
奄有河宗，¶
至于休溷諸貉，¶
南伐晉別，¶
北滅黑姑。」¶
襄子再拜，¶
受三神之令。
<pb:KR2a0001_tls_400-802a>¶

三國攻晉陽，¶
歲餘，¶
引汾水灌其城，¶
城不浸者三版。¶
城中懸釜而炊，¶
易子而食。¶
群臣皆有外心，¶
禮益慢，¶
唯高共不敢失禮。¶
襄子懼，¶
乃夜使相張孟同私於韓、¶
魏。韓、¶
魏與合謀，¶
以三月丙戌，¶
三國反滅知氏，¶
共分其地。¶
於是襄子行賞，¶
高共為上。¶
張孟同曰：¶
「晉陽之難，¶
唯共無功。」¶
襄子曰：¶
「方晉陽急，¶
群臣皆懈，¶
惟共不敢失人臣禮，¶
是以先之。」¶
於是趙北有代，¶
南并知氏，¶
彊於韓、¶
魏。遂祠三神於百邑，¶
使原過主霍泰山祠祀。
<pb:KR2a0001_tls_400-803a>¶

其後娶空同氏，¶
生五子。¶
襄子為伯魯之不立也，¶
不肯立子，¶
且必欲傳位與伯魯子代成君。¶
成君先死，¶
乃取代成君子浣立為太子。¶
襄子立三十三年卒，¶
浣立，¶
是為獻侯。
<pb:KR2a0001_tls_400-804a>¶

獻侯少即位，¶
治中牟。
<pb:KR2a0001_tls_400-805a>¶

襄子弟桓子逐獻侯，¶
自立於代，¶
一年卒。¶
國人曰桓子立非襄子意，¶
乃共殺其子而復迎立獻侯。
<pb:KR2a0001_tls_400-806a>¶

十年，¶
中山武公初立。¶
十三年，¶
城平邑。¶
十五年，¶
獻侯卒，¶
子烈侯籍立。
<pb:KR2a0001_tls_400-807a>¶

烈侯元年，¶
魏文侯伐中山，¶
使太子擊守之。¶
六年，¶
魏、韓、¶
趙皆相立為諸侯，¶
追尊獻子為獻侯。
<pb:KR2a0001_tls_400-808a>¶

烈侯好音，¶
謂相國公仲連曰：¶
「寡人有愛，¶
可以貴之乎？」¶
公仲曰：¶
「富之可，¶
貴之則否。」¶
烈侯曰：¶
「然。¶
夫鄭歌者槍、¶
石二人，¶
吾賜之田，¶
人萬畝。」¶
公仲曰：¶
「諾。」¶
不與。¶
居一月，¶
烈侯從代來，¶
問歌者田。¶
公仲曰：¶
「求，¶
未有可者。」¶
有頃，¶
烈侯復問。¶
公仲終不與，¶
乃稱疾不朝。¶
番吾君自代來，¶
謂公仲曰：¶
「君實好善，¶
而未知所持。¶
今公仲相趙，¶
於今四年，¶
亦有進士乎？」¶
公仲曰：¶
「未也。」¶
番吾君曰：¶
「牛畜、¶
荀欣、¶
徐越皆可。」¶
公仲乃進三人。¶
及朝，¶
烈侯復問：¶
「歌者田何如？」¶
公仲曰：¶
「方使擇其善者。」¶
牛畜侍烈侯以仁義，¶
約以王道，¶
烈侯逌然。¶
明日，¶
荀欣侍，¶
以選練舉賢，¶
任官使能。¶
明日，¶
徐越侍，¶
以節財儉用，¶
察度功德。¶
所與無不充，¶
君說。¶
烈侯使使謂相國曰：¶
「歌者之田且止。」¶
官牛畜為師，¶
荀欣為中尉，¶
徐越為內史，¶
賜相國衣二襲。
<pb:KR2a0001_tls_400-809a>¶

九年，¶
烈侯卒，¶
弟武公立。¶
武公十三年卒，¶
趙復立烈侯太子章，¶
是為敬侯。¶
是歲，¶
魏文侯卒。
<pb:KR2a0001_tls_400-810a>¶

敬侯元年，¶
武公子朝作亂，¶
不克，¶
山奔魏。¶
趙始都邯鄲。
<pb:KR2a0001_tls_400-811a>¶

二年，¶
敗齊于靈丘。¶
三年，¶
救魏于廩丘，¶
大敗齊人。¶
四年，¶
魏敗我兔臺。¶
築剛平以侵衛。¶
五年，¶
齊、魏為衛攻趙，¶
取我剛平。¶
六年，¶
借兵於楚伐魏，¶
取棘蒲。¶
八年，¶
拔魏黃城。¶
九年，¶
伐齊。¶
齊伐燕，¶
趙救燕。¶
十年，¶
與中山戰于房子。
<pb:KR2a0001_tls_400-812a>¶

十一年，¶
魏、韓、¶
趙共滅晉，¶
分其地。¶
伐中山，¶
又戰於中人。¶
十二年，¶
敬侯卒，¶
子成侯種立。
<pb:KR2a0001_tls_400-813a>¶

成侯元年，¶
公子勝與成侯爭立，¶
為亂。¶
二年六月，¶
雨雪。¶
三年，¶
太戊午為相。¶
伐衛，¶
取鄉邑七十三。¶
魏敗我藺。¶
四年，¶
與秦戰高安，¶
敗之。¶
五年，¶
伐齊于鄄。¶
魏敗我懷。¶
攻鄭，¶
敗之，¶
以與韓，¶
韓與我長子。¶
六年，¶
中山築長城。¶
伐魏，¶
敗渜澤，¶
圍魏惠王。¶
七年，¶
侵齊，¶
至長城。¶
與韓攻周。¶
八年，¶
與韓分周以為兩。¶
九年，¶
與齊戰阿下。¶
十年，¶
攻衛，¶
取甄。¶
十一年，¶
秦攻魏，¶
趙救之石阿。¶
十二年，¶
秦攻魏少梁，¶
趙救之。¶
十三年，¶
秦獻公使庶長國伐魏少梁，¶
虜其太子、¶
痤。魏敗我澮，¶
取皮牢。¶
成侯與韓昭侯遇上黨。¶
十四年，¶
與韓攻秦。¶
十五年，¶
助魏攻齊。
<pb:KR2a0001_tls_400-814a>¶

十六年，¶
與韓、¶
魏分晉，¶
封晉君以端氏。
<pb:KR2a0001_tls_400-815a>¶

十七年，¶
成侯與魏惠王遇葛孼。¶
十九年，¶
與齊、¶
宋會平陸，¶
與燕會阿。¶
二十年，¶
魏獻榮椽，¶
因以為檀臺。¶
二十一年，¶
魏圍我邯鄲。¶
二十二年，¶
魏惠王拔我邯鄲，¶
齊亦敗魏於桂陵。¶
二十四年，¶
魏歸我邯鄲，¶
與魏盟漳水上。¶
秦攻我藺。¶
二十五年，¶
成侯卒。¶
公子緤與太子肅侯爭立，¶
緤敗，¶
亡奔韓。
<pb:KR2a0001_tls_400-816a>¶

肅侯元年，¶
奪晉君端氏，¶
徙處屯留。¶
二年，¶
與魏惠王遇於陰晉。¶
三年，¶
公子范襲邯鄲，¶
不勝而死。¶
四年，¶
朝天子。¶
六年，¶
攻齊，¶
拔高唐。¶
七年，¶
公子刻攻魏首垣。¶
十一年，¶
秦孝公使商君伐魏，¶
虜其將公子卬。¶
趙伐魏。¶
十二年，¶
秦孝公卒，¶
商君死。¶
十五年，¶
起壽陵。¶
魏惠王卒。
<pb:KR2a0001_tls_400-817a>¶

十六年，¶
肅侯游大陵，¶
出於鹿門，¶
大戊午扣馬曰：¶
「耕事方急，¶
一日不作，¶
百日不食。」¶
肅侯下車謝。
<pb:KR2a0001_tls_400-818a>¶

十七年，¶
圍魏黃，¶
不克。¶
築長城。
<pb:KR2a0001_tls_400-819a>¶

十八年，¶
齊、魏伐我，¶
我決河水灌之，¶
兵去。¶
二十二年，¶
張儀相秦。¶
趙疵與秦戰，¶
敗，秦殺疵河西，¶
取我藺、¶
離石。¶
二十三年，¶
韓舉與齊、¶
魏戰，¶
死于桑丘。
<pb:KR2a0001_tls_400-820a>¶

二十四年，¶
肅侯卒。¶
秦、楚、¶
燕、齊、¶
魏出銳師各萬人來會葬。¶
子武靈王立。
<pb:KR2a0001_tls_400-821a>¶

武靈王元年，¶
陽文君趙豹相。¶
梁襄王與太子嗣，¶
韓宣王與太子倉來朝信宮。¶
武靈王少，¶
未能聽政，¶
博聞師三人，¶
左右司過三人。¶
及聽政，¶
先問先王貴臣肥義，¶
加其秩；¶
國三老年八十，¶
月致其禮。
<pb:KR2a0001_tls_400-822a>¶

三年，¶
城鄗。¶
四年，¶
與韓會于區鼠。¶
五年，¶
娶韓女為夫人。
<pb:KR2a0001_tls_400-823a>¶

八年，¶
韓擊秦，¶
不勝而去。¶
五國相王，¶
趙獨否，¶
曰：¶
「無其實，¶
敢處其名乎！」¶
令國人謂己曰¶
「君」。
<pb:KR2a0001_tls_400-824a>¶

九年，¶
與韓、¶
魏共擊秦，¶
秦敗我，¶
斬首八萬級。¶
齊敗我觀澤。¶
十年，¶
秦取我中都及西陽。¶
齊破燕。¶
燕相子之為君，¶
君反為臣。¶
十一年，¶
王召公子職於韓，¶
立以為燕王，¶
使樂池送之。¶
十三年，¶
秦拔我藺，¶
虜將軍趙莊。¶
楚、魏王來，¶
過邯鄲。¶
十四年，¶
趙何攻魏。
<pb:KR2a0001_tls_400-825a>¶

十六年，¶
秦惠王卒。¶
王遊大陵。¶
他日，¶
王夢見處女鼓琴而歌詩曰：¶
「美人熒熒兮，¶
顏若苕之榮。¶
命乎命乎，¶
曾無我嬴！」¶
異日，¶
王飲酒樂，¶
數言所夢，¶
想見其狀。¶
吳廣聞之，¶
因夫人而內其女娃嬴。¶
孟姚也。¶
孟姚甚有寵於王，¶
是為惠后。
<pb:KR2a0001_tls_400-826a>¶

十七年，¶
王出九門，¶
為野臺，¶
以望齊、¶
中山之境。
<pb:KR2a0001_tls_400-827a>¶

十八年，¶
秦武王與孟說舉龍文赤鼎，¶
絕臏而死。¶
趙王使代相趙固迎公子稷於燕，¶
送歸，¶
立為秦王，¶
是為昭王。
<pb:KR2a0001_tls_400-828a>¶

十九年春正月，¶
大朝信宮。¶
召肥義與議天下，¶
五日而畢。¶
王北略中山之地，¶
至於房子，¶
遂之代，¶
北至無窮，¶
西至河，¶
登黃華之上。¶
召樓緩謀曰：¶
「我先王因世之變，¶
以長南藩之地，¶
屬阻漳、¶
滏之險，¶
立長城，¶
又取藺、¶
郭狼，¶
敗林人於荏，¶
而功未遂。¶
今中山在我腹心，¶
北有燕，¶
東有胡，¶
西有林胡、¶
樓煩、¶
秦、韓之邊，¶
而無彊兵之救，¶
是亡社稷，¶
柰何？¶
夫有高世之名，¶
必有遺俗之累。¶
吾欲胡服。」¶
樓緩曰：¶
「善。」¶
群臣皆不欲。
<pb:KR2a0001_tls_400-829a>¶

於是肥義侍，¶
王曰：¶
「簡、¶
襄主之烈，¶
計胡、¶
翟之利。¶
為人臣者，¶
寵有孝弟長幼順明之節，¶
通有補民益主之業，¶
此兩者臣之分也。¶
今吾欲繼襄主之跡，¶
開於胡、¶
翟之鄉，¶
而卒世不見也。¶
為敵弱，¶
用力少而功多，¶
可以毋盡百姓之勞，¶
而序往古之勳。¶
夫有高世之功者，¶
負遺俗之累；¶
有獨智之慮者，¶
任驁民之怨。¶
今吾將胡服騎射以教百姓，¶
而世必議寡人，¶
柰何？」¶
肥義曰：¶
「臣聞疑事無功，¶
疑行無名。¶
王既定負遺俗之慮，¶
殆無顧天下之議矣。¶
夫論至德者不和於俗，¶
成大功者不謀於眾。¶
昔者舜舞有苗，¶
禹袒裸國，¶
非以養欲而樂志也，¶
務以論德而約功也。¶
愚者闇成事，¶
智者覩未形，¶
則王何疑焉。」¶
王曰：¶
「吾不疑胡服也，¶
吾恐天下笑我也。¶
狂夫之樂，¶
智者哀焉；¶
愚者所笑，¶
賢者察焉。¶
世有順我者，¶
胡服之功未可知也。¶
雖驅世以笑我，¶
胡地中山吾必有之。」¶
於是遂胡服矣。
<pb:KR2a0001_tls_400-830a>¶

使王緤告公子成曰：¶
「寡人胡服，¶
將以朝也，¶
亦欲叔服之。¶
家聽於親而國聽於君，¶
古今之公行也。¶
子不反親，¶
臣不逆君，¶
兄弟之通義也。¶
今寡人作教易服而叔不服，¶
吾恐天下議之也。¶
制國有常，¶
利民為本；¶
從政有經，¶
令行為上。¶
明德先論於賤，¶
而行政先信於貴。¶
今胡服之意，¶
非以義欲而樂志也；¶
事有所止而功有所出，¶
事成功立，¶
然後善也。¶
今寡人恐叔之逆從政之經，¶
以輔叔之議。¶
且寡人聞之，¶
事利國者行無邪，¶
因貴戚者名不累，¶
故願慕公叔之義，¶
以成胡服之功。¶
使緤謁之叔，¶
請服焉。」¶
公子成再拜稽首曰：¶
「臣固聞王之胡服也。¶
臣不佞，¶
寢疾，¶
未能趨走以滋進也。¶
王命之，¶
臣敢對，¶
因竭其愚忠。¶
曰：臣聞中國者，¶
蓋聰明徇智之所居也，¶
萬物財用之所聚也，¶
賢聖之所教也，¶
仁義之所施也，¶
《詩》《書》禮樂之所用也，¶
異敏技能之所試也，¶
遠方之所觀赴也，¶
蠻夷之所義行也。¶
今王舍此而襲遠方之服，¶
變古之教，¶
易古之道，¶
逆人之心，¶
而怫學者，¶
離中國，¶
故臣願王圖之也。」¶
使者以報。¶
王曰：¶
「吾固聞叔之疾也，¶
我將自往請之。」
<pb:KR2a0001_tls_400-831a>¶

王遂往之公子成家，¶
因自請之，¶
曰：¶
「夫服者，¶
所以便用也；¶
禮者，¶
所以便事也。¶
聖人觀鄉而順宜，¶
因事而制禮，¶
所以利其民而厚其國也。¶
夫翦髮文身，¶
錯臂左衽，¶
甌越之民也。¶
黑齒雕題，¶
卻冠秫絀，¶
大吳之國也。¶
故禮服莫同，¶
其便一也。¶
鄉異而用變，¶
事異而禮易。¶
是以聖人果可以利其國，¶
不一其用；¶
果可以便其事，¶
不同其禮。¶
儒者一師而俗異，¶
中國同禮而教離，¶
況於山谷之便乎？¶
故去就之變，¶
智者不能一；¶
遠近之服，¶
賢聖不能同。¶
窮鄉多異，¶
曲學多辯。¶
不知而不疑，¶
異於己而不非者，¶
公焉而眾求盡善也。¶
今叔之所言者俗也，¶
吾所言者所以制俗也。¶
吾國東有河、¶
薄洛之水，¶
與齊、¶
中山同之，¶
無舟楫之用。¶
自常山以至代、¶
上黨，¶
東有燕、¶
東胡之境，¶
而西有樓煩、¶
秦、韓之邊，¶
今無騎射之備。¶
故寡人無舟楫之用，¶
夾水居之民，¶
將何以守河、¶
薄洛之水；¶
變服騎射，¶
以備燕、¶
三胡、¶
秦、韓之邊。¶
且昔者簡主不塞晉陽以及上黨，¶
而襄主并戎取代以攘諸胡，¶
此愚智所明也。¶
先時中山負齊之彊兵，¶
侵暴吾地，¶
係累吾民，¶
引水圍鄗，¶
微社稷之神靈，¶
則鄗幾於不守也。¶
先王醜之，¶
而怨未能報也。¶
今騎射之備，¶
近可以便上黨之形，¶
而遠可以報中山之怨。¶
而叔順中國之俗以逆簡、¶
襄之意，¶
惡變服之名以忘鄗之醜，¶
非寡人之所望也。」¶
公子成再拜稽首曰：¶
「臣愚，¶
不達於王之義，¶
敢道世俗之聞，¶
臣之辠也。¶
今王將繼簡、¶
襄之意以順先王之志，¶
臣敢不聽命乎！」¶
再拜稽首。¶
乃賜胡服。¶
明日，¶
服而朝。¶
於是始出胡服令也。
<pb:KR2a0001_tls_400-832a>¶

趙文、¶
趙造、¶
周袑、¶
趙俊皆諫止王毋胡服，¶
如故法便。¶
王曰：¶
「先王不同俗，¶
何古之法？¶
帝王不相襲，¶
何禮之循？¶
虙戲、¶
神農教而不誅，¶
黃帝、¶
堯、舜誅而不怒。¶
及至三王，¶
隨時制法，¶
因事制禮。¶
法度制令各順其宜，¶
衣服器械各便其用。¶
故禮也不必一道，¶
而便國不必古。¶
聖人之興也不相襲而王，¶
夏、殷之衰也不易禮而滅。¶
然則反古未可非，¶
而循禮未足多也。¶
且服奇者志淫，¶
則是鄒、¶
魯無奇行也；¶
俗辟者民易，¶
則是吳、¶
越無秀士也。¶
且聖人利身謂之服，¶
便事謂之禮。¶
夫進退之節，¶
衣服之制者，¶
所以齊常民也，¶
非所以論賢者也。¶
故齊民與俗流，¶
賢者與變俱。¶
故諺曰¶
『以書御者不盡馬之情，¶
以古制今者不達事之變』。¶
循法之功，¶
不足以高世；¶
法古之學，¶
不足以制今。¶
子不及也。」¶
遂胡服招騎射。
<pb:KR2a0001_tls_400-833a>¶

二十年，¶
王略中山地，¶
至寧葭；¶
西略胡地，¶
至榆中。¶
林胡王獻馬。¶
歸，使樓緩之秦，¶
仇液之韓，¶
王賁之楚，¶
富丁之魏，¶
趙爵之齊。¶
代相趙固主胡，¶
致其兵。
<pb:KR2a0001_tls_400-834a>¶

二十一年，¶
攻中山。¶
趙袑為右軍，¶
許鈞為左軍，¶
公子章為中軍，¶
王并將之。¶
牛翦將車騎，¶
趙希并將胡、¶
代。趙與之陘，¶
合軍曲陽，¶
攻取丹丘、¶
華陽、¶
鴟之塞。¶
王軍取鄗、¶
石邑、¶
封龍、¶
東垣。¶
中山獻四邑和，¶
王許之，¶
罷兵。¶
二十三年，¶
攻中山。¶
二十五年，¶
惠后卒。¶
使周袑胡服傅王子何。¶
二十六年，¶
復攻中山，¶
攘地北至燕、¶
代，西至雲中、¶
九原。
<pb:KR2a0001_tls_400-835a>¶

二十七年五月戊申，¶
大朝於東宮，¶
傳國，¶
立王子何以為王。¶
王廟見禮畢，¶
出臨朝。¶
大夫悉為臣，¶
肥義為相國，¶
并傅王。¶
是為惠文王。¶
惠文王，¶
惠后吳娃子也。¶
武靈王自號為主父。
<pb:KR2a0001_tls_400-836a>¶

主父欲令子主治國，¶
而身胡服將士大夫西北略胡地，¶
而欲從雲中、¶
九原直南襲秦，¶
於是詐自為使者入秦。¶
秦昭王不知，¶
已而怪其狀甚偉，¶
非人臣之度，¶
使人逐之，¶
而主父馳已脫關矣。¶
審問之，¶
乃主父也。¶
秦人大驚。¶
主父所以入秦者，¶
欲自略地形，¶
因觀秦王之為人也。
<pb:KR2a0001_tls_400-837a>¶

惠文王二年，¶
主父行新地，¶
遂出代，¶
西遇樓煩王於西河而致其兵。
<pb:KR2a0001_tls_400-838a>¶

三年，¶
滅中山，¶
遷其王於膚施。¶
起靈壽，¶
北地方從，¶
代道大通。¶
還歸，¶
行賞，¶
大赦，¶
置酒酺五日，¶
封長子章為代安陽君。¶
章素侈，¶
心不服其弟所立。¶
主父又使田不禮相章也。
<pb:KR2a0001_tls_400-839a>¶

李兌謂肥義曰：¶
「公子章彊壯而志驕，¶
黨眾而欲大，¶
殆有私乎？¶
田不禮之為人也，¶
忍殺而驕。¶
二人相得，¶
必有謀陰賊起，¶
一出身徼幸。¶
夫小人有欲，¶
輕慮淺謀，¶
徒見其利而不顧其害，¶
同類相推，¶
俱入禍門。¶
以吾觀之，¶
必不久矣。¶
子任重而勢大，¶
亂之所始，¶
禍之所集也，¶
子必先患。¶
仁者愛萬物而智者備禍於未形，¶
不仁不智，¶
何以為國？¶
子奚不稱疾毋出，¶
傳政於公子成？¶
毋為怨府，¶
毋為禍梯。」¶
肥義曰：¶
「不可。¶
昔者主父以王屬義也，¶
曰：¶
『毋變而度，¶
毋異而慮，¶
堅守一心，¶
以歿而世。』¶
義再拜受命而籍之。¶
今畏不禮之難而忘吾籍，¶
變孰大焉。¶
進受嚴命，¶
退而不全，¶
負孰甚焉。¶
變負之臣，¶
不容於刑。¶
諺曰¶
『死者復生，¶
生者不愧』。¶
吾言已在前矣，¶
吾欲全吾言，¶
安得全吾身！¶
且夫貞臣也難至而節見，¶
忠臣也累至而行明。¶
子則有賜而忠我矣，¶
雖然，¶
吾有語在前者也，¶
終不敢失。」¶
李兌曰：¶
「諾，¶
子勉之矣！¶
吾見子已今年耳。」¶
涕泣而出。¶
李兌數見公子成，¶
以備田不禮之事。
<pb:KR2a0001_tls_400-840a>¶

異日肥義謂信期曰：¶
「公子與田不禮甚可憂也。¶
其於義也聲善而實惡，¶
此為人也不子不臣。¶
吾聞之也，¶
姦臣在朝，¶
國之殘也；¶
讒臣在中，¶
主之蠹也。¶
此人貪而欲大，¶
內得主而外為暴。¶
矯令為慢，¶
以擅一旦之命，¶
不難為也，¶
禍且逮國，¶
今吾憂之，¶
夜而忘寐，¶
飢而忘食。¶
盜賊出入不可不備。¶
自今以來，¶
若有召王者必見吾面，¶
我將先以身當之，¶
無故而王乃入。」¶
信期曰：¶
「善哉，¶
吾得聞此也！」
<pb:KR2a0001_tls_400-841a>¶

四年，¶
朝群臣，¶
安陽君亦來朝。¶
主父令王聽朝，¶
而自從旁觀窺群臣宗室之禮。¶
見其長子章傫然也，¶
反北面為臣，¶
詘於其弟，¶
心憐之，¶
於是乃欲分趙而王章於代，¶
計未決而輟。
<pb:KR2a0001_tls_400-842a>¶

主父及王游沙丘，¶
異宮，¶
公子章即以其徒與田不禮作亂，¶
詐以主父令召王。¶
肥義先入，¶
殺之。¶
高信即與王戰。¶
公子成與李兌自國至，¶
乃起四邑之兵入距難，¶
殺公子章及田不禮，¶
滅其黨賊而定王室。¶
公子成為相，¶
號安平君，¶
李兌為司寇。¶
公子章之敗，¶
往走主父，¶
主父開之，¶
成、兌因圍主父宮。¶
公子章死，¶
公子成、¶
李兌謀曰：¶
「以章故圍主父，¶
即解兵，¶
吾屬夷矣。」¶
乃遂圍主父。¶
令宮中人¶
「後出者夷」，¶
宮中人悉出。¶
主父欲出不得，¶
又不得食，¶
探爵鷇而食之，¶
三月餘而餓死沙丘宮。¶
主父定死，¶
乃發喪赴諸侯。
<pb:KR2a0001_tls_400-843a>¶

是時王少，¶
成、兌專政，¶
畏誅，¶
故圍主父。¶
主父初以長子章為太子，¶
後得吳娃，¶
愛之，¶
為不出者數歲，¶
生子何，¶
乃廢太子章而立何為王。¶
吳娃死，¶
愛弛，¶
憐故太子，¶
欲兩王之，¶
猶豫未決，¶
故亂起，¶
以至父子俱死，¶
為天下笑，¶
豈不痛乎！
<pb:KR2a0001_tls_400-844a>¶

五年，¶
與燕鄚、¶
易。八年，¶
城南行唐。¶
九年，¶
趙梁將，¶
與齊合軍攻韓，¶
至魯關下。¶
及十年，¶
秦自置為西帝。¶
十一年，¶
董叔與魏氏伐宋，¶
得河陽於魏。¶
秦取梗陽。¶
十二年，¶
趙梁將攻齊。¶
十三年，¶
韓徐為將，¶
攻齊。¶
公主死。¶
十四年，¶
相國樂毅將趙、¶
秦、韓、¶
魏、燕攻齊，¶
取靈丘。¶
與秦會中陽。¶
十五年，¶
燕昭王來見。¶
趙與韓、¶
魏、秦共擊齊，¶
齊王敗走，¶
燕獨深入，¶
取臨菑。
<pb:KR2a0001_tls_400-845a>¶

十六年，¶
秦復與趙數擊齊，¶
齊人患之。¶
蘇厲為齊遺趙王書曰：
<pb:KR2a0001_tls_400-846a>¶

臣聞古之賢君，¶
其德行非布於海內也，¶
教順非洽於民人也，¶
祭祀時享非數常於鬼神也。¶
甘露降，¶
時雨至，¶
年穀豐孰，¶
民不疾疫，¶
眾人善之，¶
然而賢主圖之。
<pb:KR2a0001_tls_400-847a>¶

今足下之賢行功力，¶
非數加於秦也；¶
怨毒積怒，¶
非素深於齊也。¶
秦趙與國，¶
以彊徵兵於韓，¶
秦誠愛趙乎？¶
其實憎齊乎？¶
物之甚者，¶
賢主察之。¶
秦非愛趙而憎齊也，¶
欲亡韓而吞二周，¶
故以齊餤天下。¶
恐事之不合，¶
故出兵以劫魏、¶
趙。恐天下畏己也，¶
故出質以為信。¶
恐天下亟反也，¶
故徵兵於韓以威之。¶
聲以德與國，¶
實而伐空韓，¶
臣以秦計為必出於此。¶
夫物固有勢異而患同者，¶
楚久伐而中山亡，¶
今齊久伐而韓必亡。¶
破齊，¶
王與六國分其利也。¶
亡韓，¶
秦獨擅之。¶
收二周，¶
西取祭器，¶
秦獨私之。¶
賦田計功，¶
王之獲利孰與秦多？
<pb:KR2a0001_tls_400-848a>¶

說士之計曰：¶
「韓亡三川，¶
魏亡晉國，¶
市朝未變而禍已及矣。」¶
燕盡齊之北地，¶
去沙丘、¶
鉅鹿斂三百里，¶
韓之上黨去邯鄲百里，¶
燕、秦謀王之河山，¶
閒三百里而通矣。¶
秦之上郡近挺關，¶
至於榆中者千五百里，¶
秦以三郡攻王之上黨，¶
羊腸之西，¶
句注之南，¶
非王有已。¶
踰句注，¶
斬常山而守之，¶
三百里而通於燕，¶
代馬胡犬不東下，¶
昆山之玉不出，¶
此三寶者亦非王有已。¶
王久伐齊，¶
從彊秦攻韓，¶
其禍必至於此。¶
願王孰慮之。
<pb:KR2a0001_tls_400-849a>¶

且齊之所以伐者，¶
以事王也；¶
天下屬行，¶
以謀王也。¶
燕秦之約成而兵出有日矣。¶
五國三分王之地，¶
齊倍五國之約而殉王之患，¶
西兵以禁彊秦，¶
秦廢帝請服，¶
反高平、¶
根柔於魏，¶
反巠分、¶
先俞於趙。¶
齊之事王，¶
宜為上佼，¶
而今乃抵辠，¶
臣恐天下後事王者之不敢自必也。¶
願王孰計之也。
<pb:KR2a0001_tls_400-850a>¶

今王毋與天下攻齊，¶
天下必以王為義。¶
齊抱社稷而厚事王，¶
天下必盡重王義。¶
王以天下善秦，¶
秦暴，¶
王以天下禁之，¶
是一世之名寵制於王也。
<pb:KR2a0001_tls_400-851a>¶

於是趙乃輟，¶
謝秦不擊齊。
<pb:KR2a0001_tls_400-852a>¶

王與燕王遇。¶
廉頗將，¶
攻齊昔陽，¶
取之。
<pb:KR2a0001_tls_400-853a>¶

十七年，¶
樂毅將趙師攻魏伯陽。¶
而秦怨趙不與己擊齊，¶
伐趙，¶
拔我兩城。¶
十八年，¶
秦拔我石城。¶
王再之衛東陽，¶
決河水，¶
伐魏氏。¶
大潦，¶
漳水出。¶
魏冉來相趙。¶
十九年，¶
秦取我二城。¶
趙與魏伯陽。¶
趙奢將，¶
攻齊麥丘，¶
取之。
<pb:KR2a0001_tls_400-854a>¶

二十年，¶
廉頗將，¶
攻齊。¶
王與秦昭王遇西河外。
<pb:KR2a0001_tls_400-855a>¶

二十一年，¶
趙徙漳水武平西。¶
二十二年，¶
大疫。¶
置公子丹為太子。
<pb:KR2a0001_tls_400-856a>¶

二十三年，¶
樓昌將，¶
攻魏幾，¶
不能取。¶
十二月，¶
廉頗將，¶
攻幾，¶
取之。¶
二十四年，¶
廉頗將，¶
攻魏房子，¶
拔之，¶
因城而還。¶
又攻安陽，¶
取之。¶
二十五年，¶
燕周將，¶
攻昌城、¶
高唐，¶
取之。¶
與魏共擊秦。¶
秦將白起破我華陽，¶
得一將軍。¶
二十六年，¶
取東胡歐代地。
<pb:KR2a0001_tls_400-857a>¶

二十七年，¶
徙漳水武平南。¶
封趙豹為平陽君。¶
河水出，¶
大潦。
<pb:KR2a0001_tls_400-858a>¶

二十八年，¶
藺相如伐齊，¶
至平邑。¶
罷城北九門大城。¶
燕將成安君公孫操弒其王。¶
二十九年，¶
秦、韓相攻，¶
而圍閼與。¶
趙使趙奢將，¶
擊秦，¶
大破秦軍閼與下，¶
賜號為馬服君。
<pb:KR2a0001_tls_400-859a>¶

三十三年，¶
惠文王卒，¶
太子丹立，¶
是為孝成王。
<pb:KR2a0001_tls_400-860a>¶

孝成王元年，¶
秦伐我，¶
拔三城。¶
趙王新立，¶
太后用事，¶
秦急攻之。¶
趙氏求救於齊，¶
齊曰：¶
「必以長安君為質，¶
兵乃出。」¶
太后不肯，¶
大臣彊諫。¶
太后明謂左右曰：¶
「復言長安君為質者，¶
老婦必唾其面。」¶
左師觸龍言願見太后，¶
太后盛氣而胥之。¶
入，徐趨而坐，¶
自謝曰：¶
「老臣病足，¶
曾不能疾走，¶
不得見久矣。¶
竊自恕，¶
而恐太后體之有所苦也，¶
故願望見太后。」¶
太后曰：¶
「老婦恃輦而行耳。」¶
曰：¶
「食得毋衰乎？」¶
曰：¶
「持粥耳。」¶
曰：¶
「老臣閒者殊不欲食，¶
乃彊步，¶
日三四里，¶
少益嗜食，¶
和於身也。」¶
太后曰：¶
「老婦不能。」¶
太后不和之色少解。¶
左師公曰：¶
「老臣賤息舒祺最少，¶
不肖，¶
而臣衰，¶
竊憐愛之，¶
願得補黑衣之缺以衛王宮，¶
昧死以聞。」¶
太后曰：¶
「敬諾。¶
年幾何矣？」¶
對曰：¶
「十五歲矣。¶
雖少，¶
願及未填溝壑而託之。」¶
太后曰：¶
「丈夫亦愛憐少子乎？」¶
對曰：¶
「甚於婦人。」¶
太后笑曰：¶
「婦人異甚。」¶
對曰：¶
「老臣竊以為媼之愛燕后賢於長安君。」¶
太后曰：¶
「君過矣，¶
不若長安君之甚。」¶
左師公曰：¶
「父母愛子，¶
則為之計深遠。¶
媼之送燕后也，¶
持其踵，¶
為之泣，¶
念其遠也，¶
亦哀之矣。¶
已行，¶
非不思也，¶
祭祀則祝之曰¶
『必勿使反』，¶
豈非計長久，¶
為子孫相繼為王也哉？」¶
太后曰：¶
「然。」¶
左師公曰：¶
「今三世以前，¶
至於趙主之子孫為侯者，¶
其繼有在者乎？」¶
曰：¶
「無有。」¶
曰：¶
「微獨趙，¶
諸侯有在者乎？」¶
曰：¶
「老婦不聞也。」¶
曰：¶
「此其近者禍及其身，¶
遠者及其子孫。¶
豈人主之子侯則不善哉？¶
位尊而無功，¶
奉厚而無勞，¶
而挾重器多也。¶
今媼尊長安君之位，¶
而封之以膏腴之地，¶
多與之重器，¶
而不及今令有功於國，¶
一旦山陵崩，¶
長安君何以自託於趙？¶
老臣以媼為長安君之計短也，¶
故以為愛之不若燕后。」¶
太后曰：¶
「諾，¶
恣君之所使之。」¶
於是為長安君約車百乘，¶
質於齊，¶
齊兵乃出。
<pb:KR2a0001_tls_400-861a>¶

子義聞之，¶
曰：¶
「人主之子，¶
骨肉之親也，¶
猶不能持無功之尊，¶
無勞之奉，¶
而守金玉之重也，¶
而況於予乎？」
<pb:KR2a0001_tls_400-862a>¶

齊安平君田單將趙師而攻燕中陽，¶
拔之。¶
又攻韓注人，¶
拔之。¶
二年，¶
惠文后卒。¶
田單為相。
<pb:KR2a0001_tls_400-863a>¶

四年，¶
王夢衣偏裻之衣，¶
乘飛龍上天，¶
不至而墜，¶
見金玉之積如山。¶
明日，¶
王召筮史敢占之，¶
曰：¶
「夢衣偏裻之衣者，¶
殘也。¶
乘飛龍上天不至而墜者，¶
有氣而無實也。¶
見金玉之積如山者，¶
憂也。」
<pb:KR2a0001_tls_400-864a>¶

後三日，¶
韓氏上黨守馮亭使者至，¶
曰：¶
「韓不能守上黨，¶
入之於秦。¶
其吏民皆安為趙，¶
不欲為秦。¶
有城市邑十七，¶
願再拜入之趙，¶
財王所以賜吏民。」¶
王大喜，¶
召平陽君豹告之曰：¶
「馮亭入城市邑十七，¶
受之何如？」¶
對曰：¶
「聖人甚禍無故之利。」¶
王曰：¶
「人懷吾德，¶
何謂無故乎？」¶
對曰：¶
「夫秦蠶食韓氏地，¶
中絕不令相通，¶
固自以為坐而受上黨之地也。¶
韓氏所以不入於秦者，¶
欲嫁其禍於趙也。¶
秦服其勞而趙受其利，¶
雖彊大不能得之於小弱，¶
小弱顧能得之於彊大乎？¶
豈可謂非無故之利哉！¶
且夫秦以牛田之水通糧蠶食，¶
上乘倍戰者，¶
裂上國之地，¶
其政行，¶
不可與為難，¶
必勿受也。」¶
王曰：¶
「今發百萬之軍而攻，¶
踰年歷歲未得一城也。¶
今以城市邑十七幣吾國，¶
此大利也。」
<pb:KR2a0001_tls_400-865a>¶

趙豹出，¶
王召平原君與趙禹而告之。¶
對曰：¶
「發百萬之軍而攻，¶
踰歲未得一城，¶
今趙受城市邑十七，¶
此大利，¶
不可失也。」¶
王曰：¶
「善。」¶
乃令趙勝受地，¶
告馮亭曰：¶
「敝國使者臣勝，¶
敝國君使勝致命，¶
以萬戶都三封太守，¶
千戶都三封縣令，¶
皆世世為侯，¶
吏民皆益爵三級，¶
吏民能相安，¶
皆賜之六金。」¶
馮亭垂涕不見使者，¶
曰：¶
「吾不處三不義也：¶
為主守地，¶
不能死固，¶
不義一矣；¶
入之秦，¶
不聽主令，¶
不義二矣；¶
賣主地而食之，¶
不義三矣。」¶
趙遂發兵取上黨。¶
廉頗將軍軍長平。
<pb:KR2a0001_tls_400-866a>¶

七月，¶
廉頗免而趙括代將。¶
秦人圍趙括，¶
趙括以軍降，¶
卒四十餘萬皆阬之。¶
王悔不聽趙豹之計，¶
故有長平之禍焉。
<pb:KR2a0001_tls_400-867a>¶

王還，¶
不聽秦，¶
秦圍邯鄲。¶
武垣令傅豹、¶
王容、¶
蘇射率燕眾反燕地。¶
趙以靈丘封楚相春申君。
<pb:KR2a0001_tls_400-868a>¶

八年，¶
平原君如楚請救。¶
還，楚來救，¶
及魏公子無忌亦來救，¶
秦圍邯鄲乃解。
<pb:KR2a0001_tls_400-869a>¶

十年，¶
燕攻昌壯，¶
五月拔之。¶
趙將樂乘、¶
慶舍攻秦信梁軍，¶
破之。¶
太子死。¶
而秦攻西周，¶
拔之。¶
徒父祺出。¶
十一年，¶
城元氏，¶
縣上原。¶
武陽君鄭安平死，¶
收其地。¶
十二年，¶
邯鄲廥燒。¶
十四年，¶
平原君趙勝死。
<pb:KR2a0001_tls_400-870a>¶

十五年，¶
以尉文封相國廉頗為信平君。¶
燕王令丞相栗腹約驩，¶
以五百金為趙王酒，¶
還歸，¶
報燕王曰：¶
「趙氏壯者皆死長平，¶
其孤未壯，¶
可伐也。」¶
王召昌國君樂閒而問之。¶
對曰：¶
「趙，¶
四戰之國也，¶
其民習兵，¶
伐之不可。」¶
王曰：¶
「吾以眾伐寡，¶
二而伐一，¶
可乎？」¶
對曰：¶
「不可。」¶
王曰：¶
「吾即以五而伐一，¶
可乎？」¶
對曰：¶
「不可。」¶
燕王大怒。¶
群臣皆以為可。¶
燕卒起二軍，¶
車二千乘，¶
栗腹將而攻鄗，¶
卿秦將而攻代。¶
廉頗為趙將，¶
破殺栗腹，¶
虜卿秦、¶
樂閒。
<pb:KR2a0001_tls_400-871a>¶

十六年，¶
廉頗圍燕。¶
以樂乘為武襄君。¶
十七年，¶
假相大將武襄君攻燕，¶
圍其國。¶
十八年，¶
延陵鈞率師從相國信平君助魏攻燕。¶
秦拔我榆次三十七城。¶
十九年，¶
趙與燕易土：¶
以龍兌、¶
汾門、¶
臨樂與燕；¶
燕以葛、¶
武陽、¶
平舒與趙。
<pb:KR2a0001_tls_400-872a>¶

二十年，¶
秦王政初立。¶
秦拔我晉陽。
<pb:KR2a0001_tls_400-873a>¶

二十一年，¶
孝成王卒。¶
廉頗將，¶
攻繁陽，¶
取之。¶
使樂乘代之，¶
廉頗攻樂乘，¶
樂乘走，¶
廉頗亡入魏。¶
子偃立，¶
是為悼襄王。
<pb:KR2a0001_tls_400-874a>¶

悼襄王元年，¶
大備魏。¶
欲通平邑、¶
中牟之道，¶
不成。
<pb:KR2a0001_tls_400-875a>¶

二年，¶
李牧將，¶
攻燕，¶
拔武遂、¶
方城。¶
秦召春平君，¶
因而留之。¶
泄鈞為之謂文信侯曰：¶
「春平君者，¶
趙王甚愛之而郎中妬之，¶
故相與謀曰¶
『春平君入秦，¶
秦必留之』，¶
故相與謀而內之秦也。¶
今君留之，¶
是絕趙而郎中之計中也。¶
君不如遣春平君而留平都，¶
春平君者言行信於王，¶
王必厚割趙而贖平都。」¶
文信侯曰：¶
「善。」¶
因遣之。¶
城韓皋。
<pb:KR2a0001_tls_400-876a>¶

三年，¶
龐煖將，¶
攻燕，¶
禽其將劇辛。¶
四年，¶
龐煖將趙、¶
楚、魏、¶
燕之銳師，¶
攻秦蕞，¶
不拔；¶
移攻齊，¶
取饒安。¶
五年，¶
傅抵將，¶
居平邑；¶
慶舍將東陽河外師，¶
守河梁。¶
六年，¶
封長安君以饒。¶
魏與趙鄴。
<pb:KR2a0001_tls_400-877a>¶

九年，¶
趙攻燕，¶
取貍陽城。¶
兵未罷，¶
秦攻鄴，¶
拔之。¶
悼襄王卒，¶
子幽繆王遷立。
<pb:KR2a0001_tls_400-878a>¶

幽繆王遷元年，¶
城柏人。¶
二人，¶
秦攻武城，¶
扈輒率師救之，¶
軍敗，¶
死焉。
<pb:KR2a0001_tls_400-879a>¶

三年，¶
秦攻赤麗、¶
宜安，¶
李牧率師與戰肥下，¶
卻之。¶
封牧為武安君。¶
四年，¶
秦攻番吾，¶
李牧與之戰，¶
卻之。
<pb:KR2a0001_tls_400-880a>¶

五年，¶
代地大動，¶
自樂徐以西，¶
北至平陰，¶
臺屋牆垣太半壞，¶
地坼東西百三十步。¶
六年，¶
大饑，¶
民譌言曰：¶
「趙為號，¶
秦為笑。¶
以為不信，¶
視地之生毛。」
<pb:KR2a0001_tls_400-881a>¶

七年，¶
秦人攻趙，¶
趙大將李牧、¶
將軍司馬尚將，¶
擊之。¶
李牧誅，¶
司馬尚免，¶
趙怱及齊將顏聚代之。¶
趙怱軍破，¶
顏聚亡去。¶
以王遷降。
<pb:KR2a0001_tls_400-882a>¶

八年十月，¶
邯鄲為秦。
<pb:KR2a0001_tls_400-883a>¶

太史公曰：¶
吾聞馮王孫曰：¶
「趙王遷，¶
其母倡也，¶
嬖於悼襄王。¶
悼襄王廢適子嘉而立遷。¶
遷素無行，¶
信讒，¶
故誅其良將李牧，¶
用郭開。」¶
豈不繆哉！¶
秦既虜遷，¶
趙之亡大夫共立嘉為王，¶
王代六歲，¶
秦進兵破嘉，¶
遂滅趙以為郡。
<pb:KR2a0001_tls_400-884a>¶

4.14《魏世家第十四》
<pb:KR2a0001_tls_400-885a>¶

魏之先，¶
畢公高之後也。¶
畢公高與周同姓。¶
武王之伐紂，¶
而高封於畢，¶
於是為畢姓。¶
其後絕封，¶
為庶人，¶
或在中國，¶
或在夷狄。¶
其苗裔曰畢萬，¶
事晉獻公。
<pb:KR2a0001_tls_400-886a>¶

獻公之十六年，¶
趙夙為御，¶
畢萬為右，¶
以伐霍、¶
耿、魏，¶
滅之。¶
以耿封趙夙，¶
以魏封畢萬，¶
為大夫。¶
卜偃曰：¶
「畢萬之後必大矣。¶
萬，滿數也；¶
魏，大名也。¶
以是始賞，¶
天開之矣。¶
天子曰兆民，¶
諸侯曰萬民。¶
今命之大，¶
以從滿數，¶
其必有眾。」¶
初，畢萬卜事晉，¶
遇《屯》之《比》。¶
辛廖占之，¶
曰：¶
「吉。¶
屯固比入，¶
吉孰大焉，¶
其必蕃昌。」
<pb:KR2a0001_tls_400-887a>¶

畢萬封十一年，¶
晉獻公卒，¶
四子爭更立，¶
晉亂。¶
而畢萬之世彌大，¶
從其國名為魏氏。¶
生武子。¶
魏武子以魏諸子事晉公子重耳。¶
晉獻公之二十一年，¶
武子從重耳出亡。¶
十九年反，¶
重耳立為晉文公，¶
而令魏武子襲魏氏之後封，¶
列為大夫，¶
治於魏。¶
生悼子。
<pb:KR2a0001_tls_400-888a>¶

魏悼子徙治霍。¶
生魏絳。
<pb:KR2a0001_tls_400-889a>¶

魏絳事晉悼公。¶
悼公三年，¶
會諸侯。¶
悼公弟楊干亂行，¶
魏絳僇辱楊干。¶
悼公怒曰：¶
「合諸侯以為榮，¶
今辱吾弟！」¶
將誅魏絳。¶
或說悼公，¶
悼公止。¶
卒任魏絳政，¶
使和戎、¶
翟，戎、¶
翟親附。¶
悼公之十一年，¶
曰：¶
「自吾用魏絳，¶
八年之中，¶
九合諸侯，¶
戎、翟和，¶
子之力也。」¶
賜之樂，¶
三讓，¶
然後受之。¶
徙治安邑。¶
魏絳卒，¶
謚為昭子。¶
生魏嬴。¶
嬴生魏獻子。
<pb:KR2a0001_tls_400-890a>¶

獻子事晉昭公。¶
昭公卒而六卿彊，¶
公室卑。
<pb:KR2a0001_tls_400-891a>¶

晉頃公之十二年，¶
韓宣子老，¶
魏獻子為國政。¶
晉宗室祁氏、¶
羊舌氏相惡，¶
六卿誅之，¶
盡取其邑為十縣，¶
六卿各令其子為之大夫。¶
獻子與趙簡子、¶
中行文子、¶
范獻子並為晉卿。
<pb:KR2a0001_tls_400-892a>¶

其後十四歲而孔子相魯。¶
後四歲，¶
趙簡子以晉陽之亂也，¶
而與韓、¶
魏共攻范、¶
中行氏。¶
魏獻子生魏侈。¶
魏侈與趙鞅共攻范、¶
中行氏。
<pb:KR2a0001_tls_400-893a>¶

魏侈之孫曰魏桓子，¶
與韓康子、¶
趙襄子共伐滅知伯，¶
分其地。
<pb:KR2a0001_tls_400-894a>¶

桓子之孫曰文侯都。¶
魏文侯元年，¶
秦靈公之元年也。¶
與韓武子、¶
趙桓子、¶
周威王同時。
<pb:KR2a0001_tls_400-895a>¶

六年，¶
城少梁。¶
十三年，¶
使子擊圍繁、¶
龐，出其民。¶
十六年，¶
伐秦，¶
築臨晉元里。
<pb:KR2a0001_tls_400-896a>¶

十七年，¶
伐中山，¶
使子擊守之，¶
趙倉唐傅之。¶
子擊逢文侯之師田子方於朝歌，¶
引車避，¶
下謁。¶
田子方不為禮。¶
子擊因問曰：¶
「富貴者驕人乎？¶
且貧賤者驕人乎？」¶
子方曰：¶
「亦貧賤者驕人耳。¶
夫諸侯而驕人則失其國，¶
大夫而驕人則失其家。¶
貧賤者，¶
行不合，¶
言不用，¶
則去之楚、¶
越，若脫躧然，¶
奈何其同之哉！」¶
子擊不懌而去。¶
西攻秦，¶
至鄭而還，¶
築雒陰、¶
合陽。
<pb:KR2a0001_tls_400-897a>¶

二十二年，¶
魏、趙、¶
韓列為諸侯。
<pb:KR2a0001_tls_400-898a>¶

二十四年，¶
秦伐我，¶
至陽狐。
<pb:KR2a0001_tls_400-899a>¶

二十五年，¶
子擊生子罃。
<pb:KR2a0001_tls_400-900a>¶

文侯受子夏經藝，¶
客段干木，¶
過其閭，¶
未嘗不軾也。¶
秦嘗欲伐魏，¶
或曰：¶
「魏君賢人是禮，¶
國人稱仁，¶
上下和合，¶
未可圖也。」¶
文侯由此得譽於諸侯。
<pb:KR2a0001_tls_400-901a>¶

任西門豹守鄴，¶
而河內稱治。
<pb:KR2a0001_tls_400-902a>¶

魏文侯謂李克曰：¶
「先生嘗教寡人曰¶
『家貧則思良妻，¶
國亂則思良相』。¶
今所置非成則璜，¶
二子何如？」¶
李克對曰：¶
「臣聞之，¶
卑不謀尊，¶
疏不謀戚。¶
臣在闕門之外，¶
不敢當命。」¶
文侯曰：¶
「先生臨事勿讓。」¶
李克曰：¶
「君不察故也。¶
居視其所親，¶
富視其所與，¶
達視其所舉，¶
窮視其所不為，¶
貧視其所不取，¶
五者足以定之矣，¶
何待克哉！」¶
文侯曰：¶
「先生就舍，¶
寡人之相定矣。」¶
李克趨而出，¶
過翟璜之家。¶
翟璜曰：¶
「今者聞君召先生而卜相，¶
果誰為之？」¶
李克曰：¶
「魏成子為相矣。」¶
翟璜忿然作色曰：¶
「以耳目之所覩記，¶
臣何負於魏成子？¶
西河之守，¶
臣之所進也。¶
君內以鄴為憂，¶
臣進西門豹。¶
君謀欲伐中山，¶
臣進樂羊。¶
中山以拔，¶
無使守之，¶
臣進先生。¶
君之子無傅，¶
臣進屈侯鮒。¶
臣何以負於魏成子！」¶
李克曰：¶
「且子之言克於子之君者，¶
豈將比周以求大官哉？¶
君問而置相¶
『非成則璜，¶
二子何如？』¶
克對曰：¶
『君不察故也。¶
居視其所親，¶
富視其所與，¶
達視其所舉，¶
窮視其所不為，¶
貧視其所不取，¶
五者足以定之矣，¶
何待克哉！』¶
是以知魏成子之為相也。¶
且子安得與魏成子比乎？¶
魏成子以食祿千鍾，¶
什九在外，¶
什一在內，¶
是以東得卜子夏、¶
田子方、¶
段干木。¶
此三人者，¶
君皆師之。¶
子之所進五人者，¶
君皆臣之。¶
子惡得與魏成子比也？」¶
翟璜逡巡再拜曰：¶
「璜，¶
鄙人也，¶
失對，¶
願卒為弟子。」
<pb:KR2a0001_tls_400-903a>¶

二十六年，¶
虢山崩，¶
壅河。
<pb:KR2a0001_tls_400-904a>¶

三十二年，¶
伐鄭。¶
城酸棗。¶
敗秦于注。¶
三十五年，¶
齊伐取我襄陵。¶
三十六年，¶
秦侵我陰晉。
<pb:KR2a0001_tls_400-905a>¶

三十八年，¶
伐秦，¶
敗我武下，¶
得其將識。¶
是歲，¶
文侯卒，¶
子擊立，¶
是為武侯。
<pb:KR2a0001_tls_400-906a>¶

魏武侯元年，¶
趙敬侯初立，¶
公子朔為亂，¶
不勝，¶
奔魏，¶
與魏襲邯鄲，¶
魏敗而去。
<pb:KR2a0001_tls_400-907a>¶

二年，¶
城安邑、¶
王垣。
<pb:KR2a0001_tls_400-908a>¶

七年，¶
伐齊，¶
至桑丘。¶
九年，¶
翟敗我于澮。¶
使吳起伐齊，¶
至靈丘。¶
齊威王初立。
<pb:KR2a0001_tls_400-909a>¶

十一年，¶
與韓、¶
趙三分晉地，¶
滅其後。
<pb:KR2a0001_tls_400-910a>¶

十三年，¶
秦獻公縣櫟陽。¶
十五年，¶
敗趙北藺。
<pb:KR2a0001_tls_400-911a>¶

十六年，¶
伐楚，¶
取魯陽。¶
武侯卒，¶
子罃立，¶
是為惠王。
<pb:KR2a0001_tls_400-912a>¶

惠王元年，¶
初，武侯卒也，¶
子罃與公中緩爭為太子。¶
公孫頎自宋入趙，¶
自趙入韓，¶
謂韓懿侯曰：¶
「魏罃與公中緩爭為太子，¶
君亦聞之乎？¶
今魏罃得王錯，¶
挾上黨，¶
固半國也。¶
因而除之，¶
破魏必矣，¶
不可失也。」¶
懿侯說，¶
乃與趙成侯合軍并兵以伐魏，¶
戰于濁澤，¶
魏氏大敗，¶
魏君圍。¶
趙謂韓曰：¶
「除魏君，¶
立公中緩，¶
割地而退，¶
我且利。」¶
韓曰：¶
「不可。¶
殺魏君，¶
人必曰暴；¶
割地而退，¶
人必曰貪。¶
不如兩分之。¶
魏分為兩，¶
不彊於宋、¶
衛，則我終無魏之患矣。」¶
趙不聽。¶
韓不說，¶
以其少卒夜去。¶
惠王之所以身不死，¶
國不分者，¶
二家謀不和也。¶
若從一家之謀，¶
則魏必分矣。¶
故曰¶
「君終無適子，¶
其國可破也」。
<pb:KR2a0001_tls_400-913a>¶

二年，¶
魏敗韓于馬陵，¶
敗趙于懷。¶
三年，¶
齊敗我觀。¶
五年，¶
與韓會宅陽。¶
城武堵。¶
為秦所敗。¶
六年，¶
伐取宋儀臺。¶
九年，¶
伐敗韓于澮。¶
與秦戰少梁，¶
虜我將公孫痤，¶
取龐。¶
秦獻公卒，¶
子孝公立。
<pb:KR2a0001_tls_400-914a>¶

十年，¶
伐取趙皮牢。¶
彗星見。¶
十二年，¶
星晝墜，¶
有聲。
<pb:KR2a0001_tls_400-915a>¶

十四年，¶
與趙會鄗。¶
十五年，¶
魯、衛、¶
宋、鄭君來朝。¶
十六年，¶
與秦孝公會杜平。¶
侵宋黃池，¶
宋復取之。
<pb:KR2a0001_tls_400-916a>¶

十七年，¶
與秦戰元里，¶
秦取我少梁。¶
圍趙邯鄲。¶
十八年，¶
拔邯鄲。¶
趙請救于齊，¶
齊使田忌、¶
孫臏救趙，¶
敗魏桂陵。
<pb:KR2a0001_tls_400-917a>¶

十九年，¶
諸侯圍我襄陵。¶
築長城，¶
塞固陽。
<pb:KR2a0001_tls_400-918a>¶

二十年，¶
歸趙邯鄲，¶
與盟漳水上。¶
二十一年，¶
與秦會彤。¶
趙成侯卒。¶
二十八年，¶
齊威王卒。¶
中山君相魏。
<pb:KR2a0001_tls_400-919a>¶

三十年，¶
魏伐趙，¶
趙告急齊。¶
齊宣王用孫子計，¶
救趙擊魏。¶
魏遂大興師，¶
使龐涓將，¶
而令太子申為上將軍。¶
過外黃，¶
外黃徐子謂太子曰：¶
「臣有百戰百勝之術。」¶
太子曰：¶
「可得聞乎？」¶
客曰：¶
「固願效之。」¶
曰：¶
「太子自將攻齊，¶
大勝并莒，¶
則富不過有魏，¶
貴不益為王。¶
若戰不勝齊，¶
則萬世無魏矣。¶
此臣之百戰百勝之術也。」¶
太子曰：¶
「諾，¶
請必從公之言而還矣。」¶
客曰：¶
「太子雖欲還，¶
不得矣。¶
彼勸太子戰攻，¶
欲啜汁者眾。¶
太子雖欲還，¶
恐不得矣。」¶
太子因欲還，¶
其御曰：¶
「將出而還，¶
與北同。」¶
太子果與齊人戰，¶
敗於馬陵。¶
齊虜魏太子申，¶
殺將軍涓，¶
軍遂大破。
<pb:KR2a0001_tls_400-920a>¶

三十一年，¶
秦、趙、¶
齊共伐我，¶
秦將商君詐我將軍公子卬而襲奪其軍，¶
破之。¶
秦用商君，¶
東地至河，¶
而齊、¶
趙數破我，¶
安邑近秦，¶
於是徙治大梁。¶
以公子赫為太子。
<pb:KR2a0001_tls_400-921a>¶

三十三年，¶
秦孝公卒，¶
商君亡秦歸魏，¶
魏怒，¶
不入。¶
三十五年，¶
與齊宣王會平阿南。
<pb:KR2a0001_tls_400-922a>¶

惠王數被於軍旅，¶
卑禮厚幣以招賢者。¶
鄒衍、¶
淳于髡、¶
孟軻皆至梁。¶
梁惠王曰：¶
「寡人不佞，¶
兵三折於外，¶
太子虜，¶
上將死，¶
國以空虛，¶
以羞先君宗廟社稷，¶
寡人甚醜之。¶
叟不遠千里，¶
辱幸至獘邑之廷，¶
將何以利吾國？」¶
孟軻曰：¶
「君不可以言利若是。¶
夫君欲利則大夫欲利，¶
大夫欲利則庶人欲利，¶
上下爭利，¶
國則危矣。¶
為人君，¶
仁義而已矣，¶
何以利為！」
<pb:KR2a0001_tls_400-923a>¶

三十六年，¶
復與齊王會甄。¶
是歲，¶
惠王卒，¶
子襄王立。
<pb:KR2a0001_tls_400-924a>¶

襄王元年，¶
與諸侯會徐州，¶
相王也。¶
追尊父惠王為王。
<pb:KR2a0001_tls_400-925a>¶

五年，¶
秦敗我龍賈軍四萬五千于雕陰，¶
圍我焦、¶
曲沃。¶
予秦河西之地。
<pb:KR2a0001_tls_400-926a>¶

六年，¶
與秦會應。¶
秦取我汾陰、¶
皮氏、¶
焦。魏伐楚，¶
敗之陘山。¶
七年，¶
魏盡入上郡于秦。¶
秦降我蒲陽。¶
八年，¶
秦歸我焦、¶
曲沃。
<pb:KR2a0001_tls_400-927a>¶

十二年，¶
楚敗我襄陵。¶
諸侯執政與秦相張儀會齧桑。¶
十三年，¶
張儀相魏。¶
魏有女子代為丈夫。¶
秦取我曲沃、¶
平周。
<pb:KR2a0001_tls_400-928a>¶

十六年，¶
襄王卒，¶
子哀王立。¶
張儀復歸秦。
<pb:KR2a0001_tls_400-929a>¶

哀王元年，¶
五國共攻秦，¶
不勝而去。
<pb:KR2a0001_tls_400-930a>¶

二年，¶
齊敗我觀津。¶
五年，¶
秦使樗里子伐取我曲沃，¶
走犀首岸門。¶
六年，¶
秦來立公子政為太子。¶
與秦會臨晉。¶
七年，¶
攻齊。¶
與秦伐燕。
<pb:KR2a0001_tls_400-931a>¶

八年，¶
伐衛，¶
拔列城二。¶
衛君患之。¶
如耳見衛君曰：¶
「請罷魏兵，¶
免成陵君可乎？」¶
衛君曰：¶
「先生果能，¶
孤請世世以衛事先生。」¶
如耳見成陵君曰：¶
「昔者魏伐趙，¶
斷羊腸，¶
拔閼與，¶
約斬趙，¶
趙分而為二，¶
所以不亡者，¶
魏為從主也。¶
今衛已迫亡，¶
將西請事於秦。¶
與其以秦醳衛，¶
不如以魏醳衛，¶
衛之德魏必終無窮。」¶
成陵君曰：¶
「諾。」¶
如耳見魏王曰：¶
「臣有謁於衛。¶
衛故周室之別也，¶
其稱小國，¶
多寶器。¶
今國迫於難而寶器不出者，¶
其心以為攻衛醳衛不以王為主，¶
故寶器雖出必不入於王也。¶
臣竊料之，¶
先言醳衛者必受衛者也。」¶
如耳出，¶
成陵君入，¶
以其言見魏王。¶
魏王聽其說，¶
罷其兵，¶
免成陵君，¶
終身不見。
<pb:KR2a0001_tls_400-932a>¶

九年，¶
與秦王會臨晉。¶
張儀、¶
魏章皆歸于魏。¶
魏相田需死，¶
楚害張儀、¶
犀首、¶
薛公。¶
楚相昭魚謂蘇代曰：¶
「田需死，¶
吾恐張儀、¶
犀首、¶
薛公有一人相魏者也。」¶
代曰：¶
「然相者欲誰而君便之？」¶
昭魚曰：¶
「吾欲太子之自相也。」¶
代曰：¶
「請為君北，¶
必相之。」¶
昭魚曰：¶
「柰何？」¶
對曰：¶
「君其為梁王，¶
代請說君。」¶
昭魚曰：¶
「柰何？」¶
對曰：¶
「代也從楚來，¶
昭魚甚憂，¶
曰：¶
『田需死，¶
吾恐張儀、¶
犀首、¶
薛公有一人相魏者也。』¶
代曰：¶
『梁王，¶
長主也，¶
必不相張儀。¶
張儀相，¶
必右秦而左魏。¶
犀首相，¶
必右韓而左魏。¶
薛公相，¶
必右齊而左魏。¶
梁王，¶
長主也，¶
必不便也。』¶
王曰：¶
『然則寡人孰相？』¶
代曰：¶
『莫若太子之自相。¶
太子之自相，¶
是三人者皆以太子為非常相也，¶
皆將務以其國事魏，¶
欲得丞相璽也。¶
以魏之彊，¶
而三萬乘之國輔之，¶
魏必安矣。¶
故曰莫若太子之自相也。』」¶
遂北見梁王，¶
以此告之。¶
太子果相魏。
<pb:KR2a0001_tls_400-933a>¶

十年，¶
張儀死。¶
十一年，¶
與秦武王會應。¶
十二年，¶
太子朝於秦。¶
秦來伐我皮氏，¶
未拔而解。¶
十四年，¶
秦來歸武王后。¶
十六年，¶
秦拔我蒲反、¶
陽晉、¶
封陵。¶
十七年，¶
與秦會臨晉。¶
秦予我蒲反。¶
十八年，¶
與秦伐楚。¶
二十一年，¶
與齊、¶
韓共敗秦軍函谷。
<pb:KR2a0001_tls_400-934a>¶

二十三年，¶
秦復予我河外及封陵為和。¶
哀王卒，¶
子昭王立。
<pb:KR2a0001_tls_400-935a>¶

昭王元年，¶
秦拔我襄城。¶
二年，¶
與秦戰，¶
我不利。¶
三年，¶
佐韓攻秦，¶
秦將白起敗我軍伊闕二十四萬。¶
六年，¶
予秦河東地方四百里。¶
芒卯以詐重。¶
七年，¶
秦拔我城大小六十一。¶
八年，¶
秦昭王為西帝，¶
齊湣王為東帝，¶
月餘，¶
皆復稱王歸帝。¶
九年，¶
秦拔我新垣、¶
曲陽之城。
<pb:KR2a0001_tls_400-936a>¶

十年，¶
齊滅宋，¶
宋王死我溫。¶
十二年，¶
與秦、¶
趙、韓、¶
燕共伐齊，¶
敗之濟西，¶
湣王出亡。¶
燕獨入臨菑。¶
與秦王會西周。
<pb:KR2a0001_tls_400-937a>¶

十三年，¶
秦拔我安城。¶
兵到大梁，¶
去。十八年，¶
秦拔郢，¶
楚王徙陳。
<pb:KR2a0001_tls_400-938a>¶

十九年，¶
昭王卒，¶
子安釐王立。
<pb:KR2a0001_tls_400-939a>¶

安釐王元夫，¶
秦拔我兩城。¶
二年，¶
又拔我二城，¶
軍大梁下，¶
韓來救，¶
予秦溫以和。¶
三年，¶
秦拔我四城，¶
斬首四萬。¶
四年，¶
秦破我及韓、¶
趙，殺十五萬人，¶
走我將芒卯。¶
魏將段干子請予秦南陽以和。¶
蘇代謂魏王曰：¶
「欲璽者段干子也，¶
欲地者秦也。¶
今王使欲地者制璽，¶
使欲璽者制地，¶
魏氏地不盡則不知已。¶
且夫以地事秦，¶
譬猶抱薪救火，¶
薪不盡，¶
火不滅。」¶
王曰：¶
「是則然也。¶
雖然，¶
事始已行，¶
不可更矣。」¶
對曰：¶
「王獨不見夫博之所以貴梟者，¶
便則食，¶
不便則止矣。¶
今王曰¶
『事始已行，¶
不可更』，¶
是何王之用智不如用梟也？」
<pb:KR2a0001_tls_400-940a>¶

九年，¶
秦拔我懷。¶
十年，¶
秦太子外質於魏死。¶
十一年，¶
秦拔我郪丘。
<pb:KR2a0001_tls_400-941a>¶

秦昭王謂左右曰：¶
「今時韓、¶
魏與始孰彊？」¶
對曰：¶
「不如始彊。」¶
王曰：¶
「今時如耳、¶
魏齊與孟嘗、¶
芒卯孰賢？」¶
對曰：¶
「不如。」¶
王曰：¶
「以孟嘗、¶
芒卯之賢，¶
率彊韓、¶
魏以攻秦，¶
猶無柰寡人何也。¶
今以無能之如耳、¶
魏齊而率弱韓、¶
魏以伐秦，¶
其無柰寡人何亦明矣。」¶
左右皆曰：¶
「甚然。」¶
中旗馮琴而對曰：¶
「王之料天下過矣。¶
當晉六卿之時，¶
知氏最彊，¶
滅范、¶
中行，¶
又率韓、¶
魏之兵以圍趙襄子於晉陽，¶
決晉水以灌晉陽之城，¶
不湛者三版。¶
知伯行水，¶
魏桓子御，¶
韓康子為參乘。¶
知伯曰：¶
『吾始不知水之可以亡人之國也，¶
乃今知之。』¶
汾水可以灌安邑，¶
絳水可以灌平陽。¶
魏桓子肘韓康子，¶
韓康子履魏桓子，¶
肘足接於車上，¶
而知氏地分，¶
身死國亡，¶
為天下笑。¶
今秦兵雖彊，¶
不能過知氏；¶
韓、魏雖弱，¶
尚賢其在晉陽之下也。¶
此方其用肘足之時也，¶
願王之勿易也！」¶
於是秦王恐。
<pb:KR2a0001_tls_400-942a>¶

齊、¶
楚相約而攻魏，¶
魏使人求救於秦，¶
冠蓋相望也，¶
而秦救不至。¶
魏人有唐雎者，¶
年九十餘矣，¶
謂魏王曰：¶
「老臣請西說秦王，¶
令兵先臣出。」¶
魏王再拜，¶
遂約車而遣之。¶
唐雎到，¶
入見秦王。¶
秦王曰：¶
「丈人芒然乃遠至此，¶
甚苦矣！¶
夫魏之求救數矣，¶
寡人知魏之急已。」¶
唐雎對曰：¶
「大王已知魏之急而救不發者，¶
臣竊以為用策之臣無任矣。¶
夫魏，¶
一萬乘之國也，¶
然所以西面而事秦，¶
稱東藩，¶
受冠帶，¶
祠春秋者，¶
以秦之彊足以為與也。¶
今齊、¶
楚之兵已合於魏郊矣，¶
而秦救不發，¶
亦將賴其未急也。¶
使之大急，¶
彼且割地而約從，¶
王尚何救焉？¶
必待其急而救之，¶
是失一東藩之魏而彊二敵之齊、¶
楚，則王何利焉？」¶
於是秦昭王遽為發兵救魏。¶
魏氏復定。
<pb:KR2a0001_tls_400-943a>¶

趙使人謂魏王曰：¶
「為我殺范痤，¶
吾請獻七十里之地。」¶
魏王曰：¶
「諾。」¶
使吏捕之，¶
圍而未殺。¶
痤因上屋騎危，¶
謂使者曰：¶
「與其以死痤市，¶
不如以生痤市。¶
有如痤死，¶
趙不予王地，¶
則王將柰何？¶
故不若與先定割地，¶
然後殺痤。」¶
魏王曰：¶
「善。」¶
痤因上書信陵君曰：¶
「痤，¶
故魏之免相也，¶
趙以地殺痤而魏王聽之，¶
有如彊秦亦將襲趙之欲，¶
則君且柰何？」¶
信陵君言於王而出之。
<pb:KR2a0001_tls_400-944a>¶

魏王以秦救之故，¶
欲親秦而伐韓，¶
以求故地。¶
无忌謂魏王曰：
<pb:KR2a0001_tls_400-945a>¶

秦與戎翟同俗，¶
有虎狼之心，¶
貪戾好利無信，¶
不識禮義德行。¶
苟有利焉，¶
不顧親戚兄弟，¶
若禽獸耳，¶
此天下之所識也，¶
非有所施厚積德也。¶
故太后母也，¶
而以憂死；¶
穰侯舅也，¶
功莫大焉，¶
而竟逐之；¶
兩弟無罪，¶
而再奪之國。¶
此於親戚若此，¶
而況於仇讎之國乎？¶
今王與秦共伐韓而益近秦患，¶
臣甚惑之。¶
而王不識則不明，¶
群臣莫以聞則不忠。
<pb:KR2a0001_tls_400-946a>¶

今韓氏以一女子奉一弱主，¶
內有大亂，¶
外交彊秦魏之兵，¶
王以為不亡乎？¶
韓亡，¶
秦有鄭地，¶
與大梁鄴，¶
王以為安乎？¶
王欲得故地，¶
今負彊秦之親，¶
王以為利乎？
<pb:KR2a0001_tls_400-947a>¶

秦非無事之國也，¶
韓亡之後必將更事，¶
更事必就易與利，¶
就易與利必不伐楚與趙矣。¶
是何也？¶
夫越山踰河，¶
絕韓上黨而攻彊趙，¶
是復閼與之事，¶
秦必不為也。¶
若道河內，¶
倍鄴、¶
朝歌，¶
絕漳滏水，¶
與趙兵決於邯鄲之郊，¶
是知伯之禍也，¶
秦又不敢。¶
伐楚，¶
道涉谷，¶
行三千里。¶
而攻冥阸之塞，¶
所行甚遠，¶
所攻甚難，¶
秦又不為也。¶
若道河外，¶
倍大梁，¶
右上蔡、¶
召陵，¶
與楚兵決於陳郊，¶
秦又不敢。¶
故曰秦必不伐楚與趙矣，¶
又不攻衛與齊矣。
<pb:KR2a0001_tls_400-948a>¶

夫韓亡之後，¶
兵出之日，¶
非魏無攻已。¶
秦固有懷、¶
茅、邢丘，¶
城垝津以臨河內，¶
河內共、¶
汲必危；¶
有鄭地，¶
得垣雍，¶
決熒澤水灌大梁，¶
大梁必亡。¶
王之使者出過而惡安陵氏於秦，¶
秦之欲誅之久矣。¶
秦葉陽、¶
昆陽與舞陽鄰，¶
聽使者之惡之，¶
隨安陵氏而亡之，¶
繞舞陽之北，¶
以東臨許，¶
南國必危，¶
國無害乎？
<pb:KR2a0001_tls_400-949a>¶

夫憎韓不愛安陵氏可也，¶
夫不患秦之不愛南國非也。¶
異日者，¶
秦在河西晉，¶
國去梁千里，¶
有河山以闌之，¶
有周韓以閒之。¶
從林鄉軍以至于今，¶
秦七攻魏，¶
五入囿中，¶
邊城盡拔，¶
文臺墮，¶
垂都焚，¶
林木伐，¶
麋鹿盡，¶
而國繼以圍。¶
又長驅梁北，¶
東至陶衛之郊，¶
北至平監。¶
所亡於秦者，¶
山南山北，¶
河外河內，¶
大縣數十，¶
名都數百。¶
秦乃在河西晉，¶
去梁千里，¶
而禍若是矣。¶
又況於使秦無韓，¶
有鄭地，¶
無河山而闌之，¶
無周韓而閒之，¶
去大梁百里，¶
禍必由此矣。
<pb:KR2a0001_tls_400-950a>¶

異日者，¶
從之不成也，¶
楚、魏疑而韓不可得也。¶
今韓受兵三年，¶
秦橈之以講，¶
識亡不聽，¶
投質於趙，¶
請為天下鴈行頓刃，¶
楚、趙必集兵，¶
皆識秦之欲無窮也，¶
非盡亡天下之國而臣海內，¶
必不休矣。¶
是故臣願以從事王，¶
王速受楚趙之約，¶
而挾韓之質以存韓，¶
而求故地，¶
韓必效之。¶
此士民不勞而故地得，¶
其功多於與秦共伐韓，¶
而又與彊秦鄰之禍也。
<pb:KR2a0001_tls_400-951a>¶

夫存韓安魏而利天下，¶
此亦王之天時已。¶
通韓上黨於共、¶
甯，使道安成，¶
出入賦之，¶
是魏重質韓以其上黨也。¶
今有其賦，¶
足以富國。¶
韓必德魏愛魏重魏畏魏，¶
韓必不敢反魏，¶
是韓則魏之縣也。¶
魏得韓以為縣，¶
衛、大梁、¶
河外必安矣。¶
今不存韓，¶
二周、¶
安陵必危，¶
楚、趙大破，¶
衛、齊甚畏，¶
天下西鄉而馳秦入朝而為臣不久矣。
<pb:KR2a0001_tls_400-952a>¶

二十年，¶
秦圍邯鄲，¶
信陵君無忌矯奪將軍晉鄙兵以救趙，¶
趙得全。¶
無忌因留趙。¶
二十六年，¶
秦昭王卒。
<pb:KR2a0001_tls_400-953a>¶

三十年，¶
無忌歸魏，¶
率五國兵攻秦，¶
敗之河外，¶
走蒙驁。¶
魏太子增質於秦，¶
秦怒，¶
欲囚魏太子增。¶
或為增謂秦王曰：¶
「公孫喜固謂魏相曰¶
『請以魏疾擊秦，¶
秦王怒，¶
必囚增。¶
魏王又怒，¶
擊秦，¶
秦必傷』。¶
今王囚增，¶
是喜之計中也。¶
故不若貴增而合魏，¶
以疑之於齊、¶
韓。」¶
秦乃止增。
<pb:KR2a0001_tls_400-954a>¶

三十一年，¶
秦王政初立。
<pb:KR2a0001_tls_400-955a>¶

三十四年，¶
安釐王卒，¶
太子增立，¶
是為景湣王。¶
信陵君無忌卒。
<pb:KR2a0001_tls_400-956a>¶

景湣王元年，¶
秦拔我二十城，¶
以為秦東郡。¶
二年，¶
秦拔我朝歌。¶
衛徙野王。¶
三年，¶
秦拔我汲。¶
五年，¶
秦拔我垣、¶
蒲陽、¶
衍。十五年，¶
景湣王卒，¶
子王假立。
<pb:KR2a0001_tls_400-957a>¶

王假元年，¶
燕太子丹使荊軻刺秦王，¶
秦王覺之。
<pb:KR2a0001_tls_400-958a>¶

三年，¶
秦灌大梁，¶
虜王假，¶
遂滅魏以為郡縣。
<pb:KR2a0001_tls_400-959a>¶

太史公曰：¶
吾適故大梁之墟，¶
墟中人曰：¶
「秦之破梁，¶
引河溝而灌大梁，¶
三月城壞，¶
王請降，¶
遂滅魏。」¶
說者皆曰魏以不用信陵君故，¶
國削弱至於亡，¶
余以為不然。¶
天方令秦平海內，¶
其業未成，¶
魏雖得阿衡之佐，¶
曷益乎？
<pb:KR2a0001_tls_400-960a>¶

4.15《韓世家第十五》
<pb:KR2a0001_tls_400-961a>¶

韓之先與周同姓，¶
姓姬氏。¶
其後苗裔事晉，¶
得封於韓原，¶
曰韓武子。¶
武子後三世有韓厥，¶
從封姓為韓氏。
<pb:KR2a0001_tls_400-962a>¶

韓厥，¶
晉景公之三年，¶
晉司寇屠岸賈將作亂，¶
誅靈公之賊趙盾。¶
趙盾已死矣，¶
欲誅其子趙朔。¶
韓厥止賈，¶
賈不聽。¶
厥告趙朔令亡。¶
朔曰：¶
「子必能不絕趙祀，¶
死不恨矣。」¶
韓厥許之。¶
及賈誅趙氏，¶
厥稱疾不出。¶
程嬰、¶
公孫杵臼之藏趙孤趙武也，¶
厥知之。
<pb:KR2a0001_tls_400-963a>¶

景公十一年，¶
厥與郤克將兵八百乘伐齊，¶
敗齊頃公于鞍，¶
獲逢丑父。¶
於是晉作六卿，¶
而韓厥在一卿之位，¶
號為獻子。
<pb:KR2a0001_tls_400-964a>¶

晉景公十七年，¶
病，卜大業之不遂者為祟。¶
韓厥稱趙成季之功，¶
今後無祀，¶
以感景公。¶
景公問曰：¶
「尚有世乎？」¶
厥於是言趙武，¶
而復與故趙氏田邑，¶
續趙氏祀。
<pb:KR2a0001_tls_400-965a>¶

晉悼公之七年，¶
韓獻子老。¶
獻子卒，¶
子宣子代。¶
宣子徙居州。
<pb:KR2a0001_tls_400-966a>¶

晉平公十四年，¶
吳季札使晉，¶
曰：¶
「晉國之政卒歸於韓、¶
魏、趙矣。」¶
晉頃公十二年，¶
韓宣子與趙、¶
魏共分祁氏、¶
羊舌氏十縣。¶
晉定公十五年，¶
宣子與趙簡子侵伐范、¶
中行氏。¶
宣子卒，¶
子貞子代立。¶
貞子徙居平陽。
<pb:KR2a0001_tls_400-967a>¶

貞子卒，¶
子簡子代。¶
簡子卒，¶
子莊子代。¶
莊子卒，¶
子康子代。¶
康子與趙襄子、¶
魏桓子共敗知伯，¶
分其地，¶
地益大，¶
大於諸侯。
<pb:KR2a0001_tls_400-968a>¶

康子卒，¶
子武子代。¶
武子二年，¶
伐鄭，¶
殺其君幽公。¶
十六年，¶
武子卒，¶
子景侯立。
<pb:KR2a0001_tls_400-969a>¶

景侯虔元年，¶
伐鄭，¶
取雍丘。¶
二年，¶
鄭敗我負黍。
<pb:KR2a0001_tls_400-970a>¶

六年，¶
與趙、¶
魏俱得列為諸侯。
<pb:KR2a0001_tls_400-971a>¶

九年，¶
鄭圍我陽翟。¶
景侯卒，¶
子列侯取立。
<pb:KR2a0001_tls_400-972a>¶

列侯三年，¶
聶政殺韓相俠累。¶
九年，¶
秦伐我宜陽，¶
取六邑。¶
十三年，¶
列侯卒，¶
子文侯立。¶
是歲魏文侯卒。
<pb:KR2a0001_tls_400-973a>¶

文侯二年，¶
伐鄭，¶
取陽城。¶
伐宋，¶
到彭城，¶
執宋君。¶
七年，¶
伐齊，¶
至桑丘。¶
鄭反晉。¶
九年，¶
伐齊，¶
至靈丘。¶
十年，¶
文侯卒，¶
子哀侯立。
<pb:KR2a0001_tls_400-974a>¶

哀侯元年，¶
與趙、¶
魏分晉國。¶
二年，¶
滅鄭，¶
因徙都鄭。
<pb:KR2a0001_tls_400-975a>¶

六年，¶
韓嚴弒其君哀侯，¶
而子懿侯立。
<pb:KR2a0001_tls_400-976a>¶

懿侯二年，¶
魏敗我馬陵。¶
五年，¶
與魏惠王會宅陽。¶
九年，¶
魏敗我澮。¶
十二年，¶
懿侯卒，¶
子昭侯立。
<pb:KR2a0001_tls_400-977a>¶

昭侯元年，¶
秦敗我西山。¶
二年，¶
宋取我黃池。¶
魏取朱。¶
六年，¶
伐東周，¶
取陵觀、¶
邢丘。
<pb:KR2a0001_tls_400-978a>¶

八年，¶
申不害相韓，¶
脩術行道，¶
國內以治，¶
諸侯不來侵伐。
<pb:KR2a0001_tls_400-979a>¶

十年，¶
韓姬弒其君悼公。¶
十一年，¶
昭侯如秦。¶
二十二年，¶
申不害死。¶
二十四年，¶
秦來拔我宜陽。
<pb:KR2a0001_tls_400-980a>¶

二十五年，¶
旱，作高門。¶
屈宜臼曰：¶
「昭侯不出此門。¶
何也？¶
不時。¶
吾所謂時者，¶
非時日也，¶
人固有利不利時。¶
昭侯嘗利矣，¶
不作高門。¶
往年秦拔宜陽，¶
今年旱，¶
昭侯不以此時卹民之急，¶
而顧益奢，¶
此謂¶
『時絀舉贏』。」¶
二十六年，¶
高門成，¶
昭侯卒，¶
果不出此門。¶
子宣惠王立。
<pb:KR2a0001_tls_400-981a>¶

宣惠王五年，¶
張儀相秦。¶
八年，¶
魏敗我將韓舉。¶
十一年，¶
君號為王。¶
與趙會區鼠。¶
十四年，¶
秦伐敗我鄢。
<pb:KR2a0001_tls_400-982a>¶

十六年，¶
秦敗我脩魚，¶
虜得韓將䱸、¶
申差於濁澤。¶
韓氏急，¶
公仲謂韓王曰：¶
「與國非可恃也。¶
今秦之欲伐楚久矣，¶
王不如因張儀為和於秦，¶
賂以一名都，¶
具甲，¶
與之南伐楚，¶
此以一易二之計也。」¶
韓王曰：¶
「善。」¶
乃警公仲之行，¶
將西購於秦。¶
楚王聞之大恐，¶
召陳軫告之。¶
陳軫曰：¶
「秦之欲伐楚久矣，¶
今又得韓之名都一而具甲，¶
秦韓并兵而伐楚，¶
此秦所禱祀而求也。¶
今已得之矣，¶
楚國必伐矣。¶
王聽臣為之警四境之內，¶
起師言救韓，¶
命戰車滿道路，¶
發信臣，¶
多其車，¶
重其幣，¶
使信王之救己也。¶
縱韓不能聽我，¶
韓必德王也，¶
必不為鴈行以來，¶
是秦韓不和也，¶
兵雖至，¶
楚不大病也。¶
為能聽我絕和於秦，¶
秦必大怒，¶
以厚怨韓。¶
韓之南交楚，¶
必輕秦；¶
輕秦，¶
其應秦必不敬：¶
是因秦、¶
韓之兵而免楚國之患也。」¶
楚王曰：¶
「善。」¶
乃警四境之內，¶
興師言救韓。¶
命戰車滿道路，¶
發信臣，¶
多其車，¶
重其幣。¶
謂韓王曰：¶
「不穀國雖小，¶
已悉發之矣。¶
願大國遂肆志於秦，¶
不穀將以楚殉韓。」¶
韓王聞之大說，¶
乃止公仲之行。¶
公仲曰：¶
「不可。¶
夫以實伐我者秦也，¶
以虛名救我者楚也。¶
王恃楚之虛名，¶
而輕絕彊秦之敵，¶
王必為天下大笑。¶
且楚韓非兄弟之國也，¶
又非素約而謀伐秦也。¶
已有伐形，¶
因發兵言救韓，¶
此必陳軫之謀也。¶
且王已使人報於秦矣，¶
今不行，¶
是欺秦也。¶
夫輕欺彊秦而信楚之謀臣，¶
恐王必悔之。」¶
韓王不聽，¶
遂絕於秦。¶
秦因大怒，¶
益甲伐韓，¶
大戰，¶
楚救不至韓。¶
十九年，¶
大破我岸門。¶
太子倉質於秦以和。
<pb:KR2a0001_tls_400-983a>¶

二十一年，¶
與秦共攻楚，¶
敗楚將屈丐，¶
斬首八萬於丹陽。¶
是歲，¶
宣惠王卒，¶
太子倉立，¶
是為襄王。
<pb:KR2a0001_tls_400-984a>¶

襄王四年，¶
與秦武王會臨晉。¶
其秋，¶
秦使甘茂攻我宜陽。¶
五年，¶
秦拔我宜陽，¶
斬首六萬。¶
秦武王卒。¶
六年，¶
秦復與我武遂。¶
九年，¶
秦復取我武遂。¶
十年，¶
太子嬰朝秦而歸。¶
十一年，¶
秦伐我，¶
取穰。¶
與秦伐楚，¶
敗楚將唐眛。
<pb:KR2a0001_tls_400-985a>¶

十二年，¶
太子嬰死。¶
公子咎、¶
公子蟣蝨爭為太子。¶
時蟣蝨質於楚。¶
蘇代謂韓咎曰：¶
「蟣蝨亡在楚，¶
楚王欲內之甚。¶
今楚兵十餘萬在方城之外，¶
公何不令楚王築萬室之都雍氏之旁，¶
韓必起兵以救之，¶
公必將矣。¶
公因以韓楚之兵奉蟣蝨而內之，¶
其聽公必矣，¶
必以楚韓封公也。」¶
韓咎從其計。
<pb:KR2a0001_tls_400-986a>¶

楚圍雍氏，¶
韓求救於秦。¶
秦未為發，¶
使公孫昧入韓。¶
公仲曰：¶
「子以秦為且救韓乎？」¶
對曰：¶
「秦王之言曰¶
『請道南鄭、¶
藍田，¶
出兵於楚以待公』，¶
殆不合矣。」¶
公仲曰：¶
「子以為果乎？」¶
對曰：¶
「秦王必祖張儀之故智，¶
楚威王攻梁也，¶
張儀謂秦王曰：¶
『與楚攻魏，¶
魏折而入於楚，¶
韓固其與國也，¶
是秦孤也。¶
不如出兵以到之，¶
魏楚大戰，¶
秦取西河之外以歸。』¶
今其狀陽言與韓，¶
其實陰善楚。¶
公待秦而到，¶
必輕與楚戰。¶
楚陰得秦之不用也，¶
必易與公相支也。¶
公戰而勝楚，¶
遂與公乘楚，¶
施三川而歸。¶
公戰不勝楚，¶
楚塞三川守之，¶
公不能救也。¶
竊為公患之。¶
司馬庚三反於郢，¶
甘茂與昭魚遇於商於，¶
其言收璽，¶
實類有約也。」¶
公仲恐，¶
曰：¶
「然則柰何？」¶
曰：¶
「公必先韓而後秦，¶
先身而後張儀。¶
公不如亟以國合於齊楚，¶
齊楚必委國於公。¶
公之所惡者張儀也，¶
其實猶不無秦也。」¶
於是楚解雍氏圍。
<pb:KR2a0001_tls_400-987a>¶

蘇代又謂秦太后弟羋戎曰：¶
「公叔伯嬰恐秦楚之內蟣蝨也，¶
公何不為韓求質子於楚？¶
楚王聽入質子於韓，¶
則公叔伯嬰知秦楚之不以蟣蝨為事，¶
必以韓合於秦楚。¶
秦楚挾韓以窘魏，¶
魏氏不敢合於齊，¶
是齊孤也。¶
公又為秦求質子於楚，¶
楚不聽，¶
怨結於韓。¶
韓挾齊魏以圍楚，¶
楚必重公。¶
公挾秦楚之重以積德於韓，¶
公叔伯嬰必以國待公。」¶
於是蟣蝨竟不得歸韓。¶
韓立咎為太子。¶
齊、魏王來。
<pb:KR2a0001_tls_400-988a>¶

十四年，¶
與齊、¶
魏王共擊秦，¶
至函谷而軍焉。¶
十六年，¶
秦與我河外及武遂。¶
襄王卒，¶
太子咎立，¶
是為釐王。
<pb:KR2a0001_tls_400-989a>¶

釐王三年，¶
使公孫喜率周、¶
魏攻秦。¶
秦敗我二十四萬，¶
虜喜伊闕。¶
五年，¶
秦拔我宛。¶
六年，¶
與秦武遂地二百里。¶
十年，¶
秦敗我師于夏山。¶
十二年，¶
與秦昭王會西周而佐秦攻齊。¶
齊敗，¶
湣王出亡。¶
十四年，¶
與秦會兩周閒。¶
二十一年，¶
使暴䳒救魏，¶
為秦所敗，¶
䳒走開封。
<pb:KR2a0001_tls_400-990a>¶

二十三年，¶
趙、魏攻我華陽。¶
韓告急於秦，¶
秦不救。¶
韓相國謂陳筮曰：¶
「事急，¶
願公雖病，¶
為一宿之行。」¶
陳筮見穰侯。¶
穰侯曰：¶
「事急乎？¶
故使公來。」¶
陳筮曰：¶
「未急也。」¶
穰侯怒曰：¶
「是可以為公之主使乎？¶
夫冠蓋相望，¶
告敝邑甚急，¶
公來言未急，¶
何也？」¶
陳筮曰：¶
「彼韓急則將變而佗從，¶
以未急，¶
故復來耳。」¶
穰侯曰：¶
「公無見王，¶
請今發兵救韓。」¶
八日而至，¶
敗趙、¶
魏於華陽之下。¶
是歲，¶
釐王卒，¶
子桓惠王立。
<pb:KR2a0001_tls_400-991a>¶

桓惠王元年，¶
伐燕。¶
九年，¶
秦拔我陘，¶
城汾旁。¶
十年，¶
秦擊我於太行，¶
我上黨郡守以上黨郡降趙。¶
十四年，¶
秦拔趙上黨，¶
殺馬服子卒四十餘萬於長平。¶
十七年，¶
秦拔我陽城，¶
負黍。¶
二十二年，¶
秦昭王卒。¶
二十四年，¶
秦拔我城皋、¶
滎陽。¶
二十六年，¶
秦悉拔我上黨。¶
二十九年，¶
秦拔我十三城。
<pb:KR2a0001_tls_400-992a>¶

三十四年，¶
桓惠王卒，¶
子王安立。
<pb:KR2a0001_tls_400-993a>¶

王安五年，¶
秦攻韓，¶
韓急，¶
使韓非使秦，¶
秦留非，¶
因殺之。
<pb:KR2a0001_tls_400-994a>¶

九年，¶
秦虜王安，¶
盡入其地，¶
為潁川郡。¶
韓遂亡。
<pb:KR2a0001_tls_400-995a>¶

太史公曰：¶
韓厥之感晉景公，¶
紹趙孤之子武，¶
以成程嬰、¶
公孫杵臼之義，¶
此天下之陰德也。¶
韓氏之功，¶
於晉未覩其大者也。¶
然與趙、¶
魏終為諸侯十餘世，¶
宜乎哉！
<pb:KR2a0001_tls_400-996a>¶

4.16《田敬仲完世家第十六》
<pb:KR2a0001_tls_400-997a>¶

陳完者，¶
陳厲公他之子也。¶
完生，¶
周太史過陳，¶
陳厲公使卜完，¶
卦得《觀》之《否》：¶
「是為觀國之光，¶
利用賓于王。¶
此其代陳有國乎？」¶
不在此而在異國乎？¶
非此其身也，¶
在其子孫。¶
若在異國，¶
必姜姓。¶
姜姓，¶
四嶽之後。¶
物莫能兩大，¶
陳衰，¶
此其昌乎？」
<pb:KR2a0001_tls_400-998a>¶

厲公者，¶
陳文公少子也，¶
其母蔡女。¶
文公卒，¶
厲公兄鮑立，¶
是為桓公。¶
桓公與他異母。¶
及桓公病，¶
蔡人為他殺桓公鮑及太子免而立他，¶
為厲公。¶
厲公既立，¶
娶蔡女。¶
蔡女淫於蔡人，¶
數歸，¶
厲公亦數如蔡。¶
桓公之少子林怨厲公殺其父與兄，¶
乃令蔡人誘厲公而殺之。¶
林自立，¶
是為莊公。¶
故陳完不得立，¶
為陳大夫。¶
厲公之殺，¶
以淫出國，¶
故《春秋》曰¶
「蔡人殺陳他」，¶
罪之也。
<pb:KR2a0001_tls_400-999a>¶

莊公卒，¶
立弟杵臼，¶
是為宣公。¶
宣公二十一年，¶
殺其太子禦寇。¶
禦寇與完相愛，¶
恐禍及己，¶
完故奔齊。¶
齊桓公欲使為卿，¶
辭曰：¶
「羈旅之臣幸得免負檐，¶
君之惠也，¶
不敢當高位。」¶
桓公使為工正。¶
齊懿仲欲妻完，¶
卜之，¶
占曰：¶
「是謂鳳皇于蜚，¶
和鳴鏘鏘。¶
有媯之後，¶
將育于姜。¶
五世其昌，¶
並于正卿。¶
八世之後，¶
莫之與京。」¶
卒妻完。¶
完之奔齊，¶
齊桓公立十四年矣。
<pb:KR2a0001_tls_400-1000a>¶

完卒，¶
謚為敬仲。¶
仲生稺孟夷。¶
敬仲之如齊，¶
以陳字為田氏。
<pb:KR2a0001_tls_400-1001a>¶

田稺孟夷生湣孟莊。¶
田湣孟莊生文子須無。¶
田文子事齊莊公。
<pb:KR2a0001_tls_400-1002a>¶

晉之大夫欒逞作亂於晉，¶
來奔齊，¶
齊莊公厚客之。¶
晏嬰與田文子諫，¶
莊公弗聽。
<pb:KR2a0001_tls_400-1003a>¶

文子卒，¶
生桓子無宇。¶
田桓子無宇有力，¶
事齊莊公，¶
甚有寵。
<pb:KR2a0001_tls_400-1004a>¶

無宇卒，¶
生武子開與釐子乞。¶
田釐子乞事齊景公為大夫，¶
其收賦稅於民以小斗受之，¶
其稟予民以大斗，¶
行陰德於民，¶
而景公弗禁。¶
由此田氏得齊眾心，¶
宗族益彊，¶
民思田氏。¶
晏子數諫景公，¶
景公弗聽。¶
已而使於晉，¶
與叔向私語曰：¶
「齊國之政其卒歸於田氏矣。」
<pb:KR2a0001_tls_400-1005a>¶

晏嬰卒後，¶
范、中行氏反晉。¶
晉攻之急，¶
范、中行請粟於齊。¶
田乞欲為亂，¶
樹黨於諸侯，¶
乃說景公曰：¶
「范、¶
中行數有德於齊，¶
齊不可不救。」¶
齊使田乞救之而輸之粟。
<pb:KR2a0001_tls_400-1006a>¶

景公太子死，¶
後有寵姬曰芮子，¶
生子荼。¶
景公病，¶
命其相國惠子與高昭子以子荼為太子。¶
景公卒，¶
兩相高、¶
國立荼，¶
是為晏孺子。¶
而田乞不說，¶
欲立景公他子陽生。¶
陽生素與乞歡。¶
晏孺子之立也，¶
陽生奔魯。¶
田乞偽事高昭子、¶
國惠子者，¶
每朝代參乘，¶
言曰：¶
「始諸大夫不欲立孺子。¶
孺子既立，¶
君相之，¶
大夫皆自危，¶
謀作亂。」¶
又紿大夫曰：¶
「高昭子可畏也，¶
及未發先之。」¶
諸大夫從之。¶
田乞、¶
鮑牧與大夫以兵入公室，¶
攻高昭子。¶
昭子聞之，¶
與國惠子救公。¶
公師敗。¶
田乞之眾追國惠子，¶
惠子奔莒，¶
遂返殺高昭子。¶
晏圉奔魯。
<pb:KR2a0001_tls_400-1007a>¶

田乞使人之魯，¶
迎陽生。¶
陽生至齊，¶
匿田乞家。¶
請諸大夫曰：¶
「常之母有魚菽之祭，¶
幸而來會飲。」¶
會飲田氏。¶
田乞盛陽生橐中，¶
置坐中央。¶
發橐，¶
出陽生，¶
曰：¶
「此乃齊君矣。」¶
大夫皆伏謁。¶
將盟立之，¶
田乞誣曰：¶
「吾與鮑牧謀共立陽生也。」¶
鮑牧怒曰：¶
「大夫忘景公之命乎？」¶
諸大夫欲悔，¶
陽生乃頓首曰：¶
「可則立之，¶
不可則已。」¶
鮑牧恐禍及己，¶
乃復曰：¶
「皆景公之子，¶
何為不可！」¶
遂立陽生於田乞之家，¶
是為悼公。¶
乃使人遷晏孺子於駘，¶
而殺孺子荼。¶
悼公既立，¶
田乞為相，¶
專齊政。
<pb:KR2a0001_tls_400-1008a>¶

四年，¶
田乞卒，¶
子常代立，¶
是為田成子。
<pb:KR2a0001_tls_400-1009a>¶

鮑牧與齊悼公有郄，¶
弒悼公。¶
齊人共立其子壬，¶
是為簡公。¶
田常成子與監止俱為左右相，¶
相簡公。¶
田常心害監止，¶
監止幸於簡公，¶
權弗能去。¶
於是田常復脩釐子之政，¶
以大斗出貸，¶
以小斗收。¶
齊人歌之曰：¶
「嫗乎采杞，¶
歸乎田成子！」¶
齊大夫朝，¶
御鞅諫簡公曰：¶
「田、¶
監不可並也，¶
君其擇焉。」¶
君弗聽。
<pb:KR2a0001_tls_400-1010a>¶

子我者，¶
監止之宗人也，¶
常與田氏有卻。¶
田氏疏族田豹事子我有寵。¶
子我曰：¶
「吾欲盡滅田氏適，¶
以豹代田氏宗。」¶
豹曰：¶
「臣於田氏疏矣。」¶
不聽。¶
已而豹謂田氏曰：¶
「子我將誅田氏，¶
田氏弗先，¶
禍及矣。」¶
子我舍公宮，¶
田常兄弟四人乘如公宮，¶
欲殺子我。¶
子我閉門。¶
簡公與婦人飲檀臺，¶
將欲擊田常。¶
太史子餘曰：¶
「田常非敢為亂，¶
將除害。」¶
簡公乃止。¶
田常出，¶
聞簡公怒，¶
恐誅，¶
將出亡。¶
田子行曰：¶
「需，¶
事之賊也。」¶
田常於是擊子我。¶
子我率其徒攻田氏，¶
不勝，¶
出亡。¶
田氏之徒追殺子我及監止。
<pb:KR2a0001_tls_400-1011a>¶

簡公出奔，¶
田氏之徒追執簡公于徐州。¶
簡公曰：¶
「蚤從御鞅之言，¶
不及此難。」¶
田氏之徒恐簡公復立而誅己，¶
遂殺簡公。¶
簡公立四年而殺。¶
於是田常立簡公弟驁，¶
是為平公。¶
平公即位，¶
田常為相。
<pb:KR2a0001_tls_400-1012a>¶

田常既殺簡公，¶
懼諸侯共誅己，¶
乃盡歸魯、¶
衛侵地，¶
西約晉、¶
韓、魏、¶
趙氏，¶
南通吳、¶
越之使，¶
脩功行賞，¶
親於百姓，¶
以故齊復定。
<pb:KR2a0001_tls_400-1013a>¶

田常言於齊平公曰：¶
「德施人之所欲，¶
君其行之；¶
刑罰人之所惡，¶
臣請行之。」¶
行之五年，¶
齊國之政皆歸田常。¶
田常於是盡誅鮑、¶
晏、監止及公族之彊者，¶
而割齊自安平以東至琅邪，¶
自為封邑。¶
封邑大於平公之所食。
<pb:KR2a0001_tls_400-1014a>¶

田常乃選齊國中女子長七尺以上為後宮，¶
後宮以百數，¶
而使賓客舍人出入後宮者不禁。¶
及田常卒，¶
有七十餘男。
<pb:KR2a0001_tls_400-1015a>¶

田常卒，¶
子襄子盤代立，¶
相齊。¶
常謚為成子。
<pb:KR2a0001_tls_400-1016a>¶

田襄子既相齊宣公，¶
三晉殺知伯，¶
分其地。¶
襄子使其兄弟宗人盡為齊都邑大夫，¶
與三晉通使，¶
且以有齊國。
<pb:KR2a0001_tls_400-1017a>¶

襄子卒，¶
子莊子白立。¶
田莊子相齊宣公。¶
宣公四十三年，¶
伐晉，¶
毀黃城，¶
圍陽狐。¶
明年，¶
伐魯、¶
葛及安陵。¶
明年，¶
取魯之一城。
<pb:KR2a0001_tls_400-1018a>¶

莊子卒，¶
子太公和立。¶
田太公相齊宣公。¶
宣公四十八年，¶
取魯之郕。¶
明年，¶
宣公與鄭人會西城。¶
伐衛，¶
取毋丘。¶
宣公五十一年卒，¶
田會自廩丘反。
<pb:KR2a0001_tls_400-1019a>¶

宣公卒，¶
子康公貸立。¶
貸立十四年，¶
淫於酒婦人，¶
不聽政。¶
太公乃遷康公於海上，¶
食一城，¶
以奉其先祀。¶
明年，¶
魯敗齊平陸。
<pb:KR2a0001_tls_400-1020a>¶

三年，¶
太公與魏文侯會濁澤，¶
求為諸侯。¶
魏文侯乃使使言周天子及諸侯，¶
請立齊相田和為諸侯。¶
周天子許之。¶
康公之十九年，¶
田和立為齊侯，¶
列於周室，¶
紀元年。
<pb:KR2a0001_tls_400-1021a>¶

齊侯太公和立二年，¶
和卒，¶
子桓公午立。¶
桓公午五年，¶
秦、魏攻韓，¶
韓求救於齊。¶
齊桓公召大臣而謀曰：¶
「蚤救之孰與晚救之？」¶
騶忌曰：¶
「不若勿救。」¶
段干朋曰：¶
「不救，¶
則韓且折而入於魏，¶
不若救之。」¶
田臣思曰：¶
「過矣君之謀也！¶
秦、魏攻韓、¶
楚，趙必救之，¶
是天以燕予齊也。」¶
桓公曰：¶
「善。」¶
乃陰告韓使者而遣之。¶
韓自以為得齊之救，¶
因與秦、¶
魏戰。¶
楚、趙聞之，¶
果起兵而救之。¶
齊因起兵襲燕國，¶
取桑丘。
<pb:KR2a0001_tls_400-1022a>¶

六年，¶
救衛。¶
桓公卒，¶
子威王因齊立。¶
是歲，¶
故齊康公卒，¶
絕無後，¶
奉邑皆入田氏。
<pb:KR2a0001_tls_400-1023a>¶

齊威王元年，¶
三晉因齊喪來伐我靈丘。¶
三年，¶
三晉滅晉後而分其地。¶
六年，¶
魯伐我，¶
入陽關。¶
晉伐我，¶
至博陵。¶
七年，¶
衛伐我，¶
取薛陵。¶
九年，¶
趙伐我，¶
取甄。
<pb:KR2a0001_tls_400-1024a>¶

威王初即位以來，¶
不治，¶
委政卿大夫，¶
九年之閒，¶
諸侯並伐，¶
國人不治。¶
於是威王召即墨大夫而語之曰：¶
「自子之居即墨也，¶
毀言日至。¶
然吾使人視即墨，¶
田野闢，¶
民人給，¶
官無留事，¶
東方以寧。¶
是子不事吾左右以求譽也。」¶
封之萬家。¶
召阿大夫語曰：¶
「自子之守阿，¶
譽言日聞。¶
然使使視阿，¶
田野不闢，¶
民貧苦。¶
昔日趙攻甄，¶
子弗能救。¶
衛取薛陵，¶
子弗知。¶
是子以幣厚吾左右以求譽也。」¶
是日，¶
烹阿大夫，¶
及左右嘗譽者皆并烹之。¶
遂起兵西擊趙、¶
衛，敗魏於濁澤而圍惠王。¶
惠王請獻觀以和解，¶
趙人歸我長城。¶
於是齊國震懼，¶
人人不敢飾非，¶
務盡其誠。¶
齊國大治。¶
諸侯聞之，¶
莫敢致兵於齊二十餘年。
<pb:KR2a0001_tls_400-1025a>¶

騶忌子以鼓琴見威王，¶
威王說而舍之右室。¶
須臾，¶
王鼓琴，¶
騶忌子推戶入曰：¶
「善哉鼓琴！」¶
王勃然不說，¶
去琴按劍曰：¶
「夫子見容未察，¶
何以知其善也？」¶
騶忌子曰：¶
「夫大弦濁以春溫者，¶
君也；¶
小弦廉折以清者，¶
相也；¶
攫之深，¶
醳之愉者，¶
政令也；¶
鈞諧以鳴，¶
大小相益，¶
回邪而不相害者，¶
四時也：¶
吾是以知其善也。」¶
王曰：¶
「善語音。」¶
騶忌子曰：¶
「何獨語音，¶
夫治國家而弭人民皆在其中。」¶
王又勃然不說曰：¶
「若夫語五音之紀，¶
信未有如夫子者也。¶
若夫治國家而弭人民，¶
又何為乎絲桐之閒？」¶
騶忌子曰：¶
「夫大弦濁以春溫者，¶
君也；¶
小弦廉折以清者，¶
相也；¶
攫之深而舍之愉者，¶
政令也；¶
鈞諧以鳴，¶
大小相益，¶
回邪而不相害者，¶
四時也。¶
夫復而不亂者，¶
所以治昌也；¶
連而徑者，¶
所以存亡也：¶
故曰琴音調而天下治。¶
夫治國家而弭人民者，¶
無若乎五音者。」¶
王曰：¶
「善。」
<pb:KR2a0001_tls_400-1026a>¶

騶忌子見三月而受相印。¶
淳于髡見之曰：¶
「善說哉！¶
髡有愚志，¶
願陳諸前。」¶
騶忌子曰：¶
「謹受教。」¶
淳于髡曰：¶
「得全全昌，¶
失全全亡。」¶
騶忌子曰：¶
「謹受令，¶
請謹毋離前。」¶
淳于髡曰：¶
「狶膏棘軸，¶
所以為滑也，¶
然而不能運方穿。」¶
騶忌子曰：¶
「謹受令，¶
請謹事左右。」¶
淳于髡曰：¶
「弓膠昔幹，¶
所以為合也，¶
然而不能傅合疏罅。」¶
騶忌子曰：¶
「謹受令，¶
請謹自附於萬民。」¶
淳于髡曰：¶
「狐裘雖敝，¶
不可補以黃狗之皮。」¶
騶忌子曰：¶
「謹受令，¶
請謹擇君子，¶
毋雜小人其閒。」¶
淳于髡曰：¶
「大車不較，¶
不能載其常任；¶
琴瑟不較，¶
不能成其五音。」¶
騶忌子曰：¶
「謹受令，¶
請謹脩法律而督姦吏。」¶
淳于髡說畢，¶
趨出，¶
至門，¶
而面其僕曰：¶
「是人者，¶
吾語之微言五，¶
其應我若響之應聲，¶
是人必封不久矣。」¶
居朞年，¶
封以下邳，¶
號曰成侯。
<pb:KR2a0001_tls_400-1027a>¶

威王二十三年，¶
與趙王會平陸。¶
二十四年，¶
與魏王會田於郊。¶
魏王問曰：¶
「王亦有寶乎？」¶
威王曰：¶
「無有。」¶
梁王曰：¶
「若寡人國小也，¶
尚有徑寸之珠照車前後各十二乘者十枚，¶
柰何以萬乘之國而無寶乎？」¶
威王曰：¶
「寡人之所以為寶與王異。¶
吾臣有檀子者，¶
使守南城，¶
則楚人不敢為寇東取，¶
泗上十二諸侯皆來朝。¶
吾臣有朌子者，¶
使守高唐，¶
則趙人不敢東漁於河。¶
吾吏有黔夫者，¶
使守徐州，¶
則燕人祭北門，¶
趙人祭西門，¶
徙而從者七千餘家。¶
吾臣有種首者，¶
使備盜賊，¶
則道不拾遺。¶
將以照千里，¶
豈特十二乘哉！」¶
梁惠王慚，¶
不懌而去。
<pb:KR2a0001_tls_400-1028a>¶

二十六年，¶
魏惠王圍邯鄲，¶
趙求救於齊。¶
齊威王召大臣而謀曰：¶
「救趙孰與勿救？」¶
騶忌子曰：¶
「不如勿救。」¶
段干朋曰：¶
「不救則不義，¶
且不利。」¶
威王曰：¶
「何也？」¶
對曰：¶
「夫魏氏并邯鄲，¶
其於齊何利哉？¶
且夫救趙而軍其郊，¶
是趙不伐而魏全也。¶
故不如南攻襄陵以獘魏，¶
邯鄲拔而乘魏之獘。」¶
威王從其計。
<pb:KR2a0001_tls_400-1029a>¶

其後成侯騶忌與田忌不善，¶
公孫閱謂成侯忌曰：¶
「公何不謀伐魏，¶
田忌必將。¶
戰勝有功，¶
則公之謀中也；¶
戰不勝，¶
非前死則後北，¶
而命在公矣。」¶
於是成侯言威王，¶
使田忌南攻襄陵。¶
十月，¶
邯鄲拔，¶
齊因起兵擊魏，¶
大敗之桂陵。¶
於是齊最彊於諸侯，¶
自稱為王，¶
以令天下。
<pb:KR2a0001_tls_400-1030a>¶

三十三年，¶
殺其大夫牟辛。
<pb:KR2a0001_tls_400-1031a>¶

三十五年，¶
公孫閱又謂成侯忌曰：¶
「公何不令人操十金卜於市，¶
曰¶
『我田忌之人也。¶
吾三戰而三勝，¶
聲威天下。¶
欲為大事，¶
亦吉乎不吉乎』？」¶
卜者出，¶
因令人捕為之卜者，¶
驗其辭於王之所。¶
田忌聞之，¶
因率其徒襲攻臨淄，¶
求成侯，¶
不勝而犇。
<pb:KR2a0001_tls_400-1032a>¶

三十六年，¶
威王卒，¶
子宣王辟彊立。
<pb:KR2a0001_tls_400-1033a>¶

宣王元年，¶
秦用商鞅。¶
周致伯於秦孝公。
<pb:KR2a0001_tls_400-1034a>¶

二年，¶
魏伐趙。¶
趙與韓親，¶
共擊魏。¶
趙不利，¶
戰於南梁。¶
宣王召田忌復故位。¶
韓氏請救於齊。¶
宣王召大臣而謀曰：¶
「蚤救孰與晚救？」¶
騶忌子曰：¶
「不如勿救。」¶
田忌曰：¶
「弗救，¶
則韓且折而入於魏，¶
不如蚤救之。」¶
孫子曰：¶
「夫韓、¶
魏之兵未獘而救之，¶
是吾代韓受魏之兵，¶
顧反聽命於韓也。¶
且魏有破國之志，¶
韓見亡，¶
必東面而愬於齊矣。¶
吾因深結韓之親而晚承魏之獘，¶
則可重利而得尊名也。」¶
宣王曰：¶
「善。」¶
乃陰告韓之使者而遣之。¶
韓因恃齊，¶
五戰不勝，¶
而東委國於齊。¶
齊因起兵，¶
使田忌、¶
田嬰將，¶
孫子為師，¶
救韓、¶
趙以擊魏，¶
大敗之馬陵，¶
殺其將龐涓，¶
虜魏太子申。¶
其後三晉之王皆因田嬰朝齊王於博望，¶
盟而去。
<pb:KR2a0001_tls_400-1035a>¶

七年，¶
與魏王會平阿南。¶
明年，¶
復會甄。¶
魏惠王卒。¶
明年，¶
與魏襄王會徐州，¶
諸侯相王也。¶
十年，¶
楚圍我徐州。¶
十一年，¶
與魏伐趙，¶
趙決河水灌齊、¶
魏，兵罷。¶
十八年，¶
秦惠王稱王。
<pb:KR2a0001_tls_400-1036a>¶

宣王喜文學游說之士，¶
自如騶衍、¶
淳于髡、¶
田駢、¶
接予、¶
慎到、¶
環淵之徒七十六人，¶
皆賜列第，¶
為上大夫，¶
不治而議論。¶
是以齊稷下學士復盛，¶
且數百千人。
<pb:KR2a0001_tls_400-1037a>¶

十九年，¶
宣王卒，¶
子湣王地立。
<pb:KR2a0001_tls_400-1038a>¶

湣王元年，¶
秦使張儀與諸侯執政會于齧桑。¶
三年，¶
封田嬰於薛。¶
四年，¶
迎婦于秦。¶
七年，¶
與宋攻魏，¶
敗之觀澤。
<pb:KR2a0001_tls_400-1039a>¶

十二年，¶
攻魏。¶
楚圍雍氏，¶
秦敗屈丐。¶
蘇代謂田軫曰：¶
「臣願有謁於公，¶
其為事甚完，¶
使楚利公，¶
成為福，¶
不成亦為福。¶
今者臣立於門，¶
客有言曰魏王謂韓馮、¶
張儀曰：¶
『煮棗將拔，¶
齊兵又進，¶
子來救寡人則可矣；¶
不救寡人，¶
寡人弗能拔。』¶
此特轉辭也。¶
秦、韓之兵毋東，¶
旬餘，¶
則魏氏轉韓從秦，¶
秦逐張儀，¶
交臂而事齊楚，¶
此公之事成也。」¶
田軫曰：¶
「柰何使無東？」¶
對曰：¶
「韓馮之救魏之辭，¶
必不謂韓王曰¶
『馮以為魏』，¶
必曰¶
『馮將以秦韓之兵東卻齊宋，¶
馮因摶三國之兵，¶
乘屈丐之獘，¶
南割於楚，¶
故地必盡得之矣』。¶
張儀救魏之辭，¶
必不謂秦王曰¶
『儀以為魏』，¶
必曰¶
『儀且以秦韓之兵東距齊宋，¶
儀將摶三國之兵，¶
乘屈丏之獘，¶
南割於楚，¶
名存亡國，¶
實伐三川而歸，¶
此王業也』。¶
公令楚王與韓氏地，¶
使秦制和，¶
謂秦王曰¶
『請與韓地，¶
而王以施三川，¶
韓氏之兵不用而得地於楚』。¶
韓馮之東兵之辭且謂秦何？¶
曰¶
『秦兵不用而得三川，¶
伐楚韓以窘魏，¶
魏氏不敢東，¶
是孤齊也』。¶
張儀之東兵之辭且謂何？¶
曰¶
『秦韓欲地而兵有案，¶
聲威發於魏，¶
魏氏之欲不失齊楚者有資矣』。¶
魏氏轉秦韓爭事齊楚，¶
楚王欲而無與地，¶
公令秦韓之兵不用而得地，¶
有一大德也。¶
秦韓之王劫於韓馮、¶
張儀而東兵以徇服魏，¶
公常執左券以責於秦韓，¶
此其善於公而惡張子多資矣。」
<pb:KR2a0001_tls_400-1040a>¶

十三年，¶
秦惠王卒。¶
二十三年，¶
與秦擊敗楚於重丘。¶
二十四年，¶
秦使涇陽君質於齊。¶
二十五年，¶
歸涇陽君于秦。¶
孟嘗君薛文入秦，¶
即相秦。¶
文亡去。¶
二十六年，¶
齊與韓魏共攻秦，¶
至函谷軍焉。¶
二十八年，¶
秦與韓河外以和，¶
兵罷。¶
二十九年，¶
趙殺其主父。¶
齊佐趙滅中山。
<pb:KR2a0001_tls_400-1041a>¶

三十六年，¶
王為東帝，¶
秦昭王為西帝。¶
蘇代自燕來，¶
入齊，¶
見於章華東門。¶
齊王曰：¶
「嘻，¶
善，子來！¶
秦使魏冉致帝，¶
子以為何如？」¶
對曰：¶
「王之問臣也卒，¶
而患之所從來微，¶
願王受之而勿備稱也。¶
秦稱之，¶
天下安之，¶
王乃稱之，¶
無後也。¶
且讓爭帝名，¶
無傷也。¶
秦稱之，¶
天下惡之，¶
王因勿稱，¶
以收天下，¶
此大資也。¶
且天下立兩帝，¶
王以天下為尊齊乎？¶
尊秦乎？」¶
王曰：¶
「尊秦。」¶
曰：¶
「釋帝，¶
天下愛齊乎？¶
愛秦乎？」¶
王曰：¶
「愛齊而憎秦。」¶
曰：¶
「兩帝立約伐趙，¶
孰與伐桀宋之利？」¶
王曰：¶
「伐桀宋利。」¶
對曰：¶
「夫約鈞，¶
然與秦為帝而天下獨尊秦而輕齊，¶
釋帝則天下愛齊而憎秦，¶
伐趙不如伐桀宋之利，¶
故願王明釋帝以收天下，¶
倍約賓秦，¶
無爭重，¶
而王以其閒舉宋。¶
夫有宋，¶
衛之陽地危；¶
有濟西，¶
趙之阿東國危；¶
有淮北，¶
楚之東國危；¶
有陶、¶
平陸，¶
梁門不開。¶
釋帝而貸之以伐桀宋之事，¶
國重而名尊，¶
燕楚所以形服，¶
天下莫敢不聽，¶
此湯武之舉也。¶
敬秦以為名，¶
而後使天下憎之，¶
此所謂以卑為尊者也。¶
願王孰慮之。」¶
於是齊去帝復為王，¶
秦亦去帝位。
<pb:KR2a0001_tls_400-1042a>¶

三十八年，¶
伐宋。¶
秦昭王怒曰：¶
「吾愛宋與愛新城、¶
陽晉同。¶
韓聶與吾友也，¶
而攻吾所愛，¶
何也？」¶
蘇代為齊謂秦王曰：¶
「韓聶之攻宋，¶
所以為王也。¶
齊彊，¶
輔之以宋，¶
楚魏必恐，¶
恐必西事秦，¶
是王不煩一兵，¶
不傷一士，¶
無事而割安邑也，¶
此韓聶之所禱於王也。」¶
秦王曰：¶
「吾患齊之難知。¶
一從一衡，¶
其說何也？」¶
對曰：¶
「天下國令齊可知乎？¶
齊以攻宋，¶
其知事秦以萬乘之國自輔，¶
不西事秦則宋治不安。¶
中國白頭游敖之士皆積智欲離齊秦之交，¶
伏式結軼西馳者，¶
未有一人言善齊者也，¶
伏式結軼東馳者，¶
未有一人言善秦者也。¶
何則？¶
皆不欲齊秦之合也。¶
何晉楚之智而齊秦之愚也！¶
晉楚合必議齊秦，¶
齊秦合必圖晉楚，¶
請以此決事。」¶
秦王曰：¶
「諾。」¶
於是齊遂伐宋，¶
宋王出亡，¶
死於溫。¶
齊南割楚之淮北，¶
西侵三晉，¶
欲以并周室，¶
為天子。¶
泗上諸侯鄒魯之君皆稱臣，¶
諸侯恐懼。
<pb:KR2a0001_tls_400-1043a>¶

三十九年，¶
秦來伐，¶
拔我列城九。
<pb:KR2a0001_tls_400-1044a>¶

四十年，¶
燕、秦、¶
楚、三晉合謀，¶
各出銳師以伐，¶
敗我濟西。¶
王解而卻。¶
燕將樂毅遂入臨淄，¶
盡取齊之寶藏器。¶
湣王出亡，¶
之衛。¶
衛君辟宮舍之，¶
稱臣而共具。¶
湣王不遜，¶
衛人侵之。¶
湣王去，¶
走鄒、¶
魯，有驕色，¶
鄒、魯君弗內，¶
遂走莒。¶
楚使淖齒將兵救齊，¶
因相齊湣王。¶
淖齒遂殺湣王而與燕共分齊之侵地鹵器。
<pb:KR2a0001_tls_400-1045a>¶

湣王之遇殺，¶
其子法章變名姓為莒太史敫家庸。¶
太史敫女奇法章狀貌，¶
以為非恆人，¶
憐而常竊衣食之，¶
而與私通焉。¶
淖齒既以去莒，¶
莒中人及齊亡臣相聚求湣王子，¶
欲立之。¶
法章懼其誅己也，¶
久之，¶
乃敢自言¶
「我湣王子也」。¶
於是莒人共立法章，¶
是為襄王。¶
以保莒城而布告齊國中：¶
「王已立在莒矣。」
<pb:KR2a0001_tls_400-1046a>¶

襄王既立，¶
立太史氏女為王后，¶
是為君王后，¶
生子建。¶
太史敫曰：¶
「女不取媒因自嫁，¶
非吾種也，¶
汙吾世。」¶
終身不覩君王后。¶
君王后賢，¶
不以覩故失人子之禮。
<pb:KR2a0001_tls_400-1047a>¶

襄王在莒五年，¶
田單以即墨攻破燕軍，¶
迎襄王於莒，¶
入臨菑。¶
齊故地盡復屬齊。¶
齊封田單為安平君。
<pb:KR2a0001_tls_400-1048a>¶

十四年，¶
秦擊我剛壽。¶
十九年，¶
襄王卒，¶
子建立。
<pb:KR2a0001_tls_400-1049a>¶

王建立六年，¶
秦攻趙，¶
齊楚救之。¶
秦計曰：¶
「齊楚救趙，¶
親則退兵，¶
不親遂攻之。」¶
趙無食，¶
請粟於齊，¶
齊不聽。¶
周子曰：¶
「不如聽之以退秦兵，¶
不聽則秦兵不卻，¶
是秦之計中而齊楚之計過也。¶
且趙之於齊楚，¶
扞蔽也，¶
猶齒之有脣也，¶
脣亡則齒寒。¶
今日亡趙，¶
明日患及齊楚。¶
且救趙之務，¶
宜若奉漏甕沃焦釜也。¶
夫救趙，¶
高義也；¶
卻秦兵，¶
顯名也。¶
義救亡國，¶
威卻彊秦之兵，¶
不務為此而務愛粟，¶
為國計者過矣。」¶
齊王弗聽。¶
秦破趙於長平四十餘萬，¶
遂圍邯鄲。
<pb:KR2a0001_tls_400-1050a>¶

十六年，¶
秦滅周。¶
君王后卒。¶
二十三年，¶
秦置東郡。¶
二十八年，¶
王入朝秦，¶
秦王政置酒咸陽。¶
三十五年，¶
秦滅韓。¶
三十七年，¶
秦滅趙。¶
三十八年，¶
燕使荊軻刺秦王，¶
秦王覺，¶
殺軻。¶
明年，¶
秦破燕，¶
燕王亡走遼東。¶
明年，¶
秦滅魏，¶
秦兵次於歷下。¶
四十二年，¶
秦滅楚。¶
明年，¶
虜代王嘉，¶
滅燕王喜。
<pb:KR2a0001_tls_400-1051a>¶

四十四年，¶
秦兵擊齊。¶
齊王聽相后勝計，¶
不戰，¶
以兵降秦。¶
秦虜王建，¶
遷之共。¶
遂滅齊為郡。¶
天下壹并於秦，¶
秦王政立號為皇帝。¶
始，君王后賢，¶
事秦謹，¶
與諸侯信，¶
齊亦東邊海上，¶
秦日夜攻三晉、¶
燕、楚，¶
五國各自救於秦，¶
以故王建立四十餘年不受兵。¶
君王后死，¶
后勝相齊，¶
多受秦閒金，¶
多使賓客入秦，¶
秦又多予金，¶
客皆為反閒，¶
勸王去從朝秦，¶
不脩攻戰之備，¶
不助五國攻秦，¶
秦以故得滅五國。¶
五國已亡，¶
秦兵卒入臨淄，¶
民莫敢格者。¶
王建遂降，¶
遷於共。¶
故齊人怨王建不蚤與諸侯合從攻秦，¶
聽姦臣賓客以亡其國，¶
歌之曰：¶
「松耶柏耶？¶
住建共者客耶？」¶
疾建用客之不詳也。
<pb:KR2a0001_tls_400-1052a>¶

太史公曰：¶
蓋孔子晚而喜《易》。¶
《易》之為術，¶
幽明遠矣，¶
非通人達才孰能注意焉！¶
故周太史之卦田敬仲完，¶
占至十世之後；¶
及完奔齊，¶
懿仲卜之亦云。¶
田乞及常所以比犯二君，¶
專齊國之政，¶
非必事勢之漸然也，¶
蓋若遵厭兆祥云。
<pb:KR2a0001_tls_400-1053a>¶

4.17《孔子世家第十七》
<pb:KR2a0001_tls_400-1054a>¶

孔子生魯昌平鄉陬邑。¶
其先宋人也，¶
曰孔防叔。¶
防叔生伯夏，¶
伯夏生叔梁紇。¶
紇與顏氏女野合而生孔子，¶
禱於尼丘得孔子。¶
魯襄公二十二年而孔子生。¶
生而首上圩頂，¶
故因名曰丘云。¶
字仲尼，¶
姓孔氏。
<pb:KR2a0001_tls_400-1055a>¶

丘生而叔梁紇死，¶
葬於防山。¶
防山在魯東，¶
由是孔子疑其父墓處，¶
母諱之也。¶
孔子為兒嬉戲，¶
常陳俎豆，¶
設禮容。¶
孔子母死，¶
乃殯五父之衢，¶
蓋其慎也。¶
郰人輓父之母誨孔子父墓，¶
然後往合葬於防焉。
<pb:KR2a0001_tls_400-1056a>¶

孔子要絰，¶
季氏饗士，¶
孔子與往。¶
陽虎絀曰：¶
「季氏饗士，¶
非敢饗子也。」¶
孔子由是退。
<pb:KR2a0001_tls_400-1057a>¶

孔子年十七，¶
魯大夫孟釐子病且死，¶
誡其嗣懿子曰：¶
「孔丘，¶
聖人之後，¶
滅於宋。¶
其祖弗父何始有宋而嗣讓厲公。¶
及正考父佐戴、¶
武、宣公，¶
三命茲益恭，¶
故鼎銘云：¶
『一命而僂，¶
再命而傴，¶
三命而俯，¶
循牆而走，¶
亦莫敢余侮。¶
饘於是，¶
粥於是，¶
以餬余口。』¶
其恭如是。¶
吾聞聖人之後，¶
雖不當世，¶
必有達者。¶
今孔丘年少好禮，¶
其達者歟？¶
吾即沒，¶
若必師之。」¶
及釐子卒，¶
懿子與魯人南宮敬叔往學禮焉。¶
是歲，¶
季武子卒，¶
平子代立。
<pb:KR2a0001_tls_400-1058a>¶

孔子貧且賤。¶
及長，¶
嘗為季氏史，¶
料量平，¶
嘗為司職吏而畜蕃息。¶
由是為司空。¶
已而去魯，¶
斥乎齊，¶
逐乎宋、¶
衛，困於陳蔡之閒，¶
於是反魯。¶
孔子長九尺有六寸，¶
人皆謂之¶
「長人」¶
而異之。¶
魯復善待，¶
由是反魯。
<pb:KR2a0001_tls_400-1059a>¶

魯南宮敬叔言魯君曰：¶
「請與孔子適周。」¶
魯君與之一乘車，¶
兩馬，¶
一豎子俱，¶
適周問禮，¶
蓋見老子云。¶
辭去，¶
而老子送之曰：¶
「吾聞富貴者送人以財，¶
仁人者送人以言。¶
吾不能富貴，¶
竊仁人之號，¶
送子以言，¶
曰：¶
『聰明深察而近於死者，¶
好議人者也。¶
博辯廣大危其身者，¶
發人之惡者也。¶
為人子者毋以有己，¶
為人臣者毋以有己。』」¶
孔子自周反于魯，¶
弟子稍益進焉。
<pb:KR2a0001_tls_400-1060a>¶

是時也，¶
晉平公淫，¶
六卿擅權，¶
東伐諸侯；¶
楚靈王兵彊，¶
陵轢中國；¶
齊大而近於魯。¶
魯小弱，¶
附於楚則晉怒；¶
附於晉則楚來伐；¶
不備於齊，¶
齊師侵魯。
<pb:KR2a0001_tls_400-1061a>¶

魯昭公之二十年，¶
而孔子蓋年三十矣。¶
齊景公與晏嬰來適魯，¶
景公問孔子曰：¶
「昔秦穆公國小處辟，¶
其霸何也？」¶
對曰：¶
「秦，¶
國雖小，¶
其志大；¶
處雖辟，¶
行中正。¶
身舉五羖，¶
爵之大夫，¶
起纍紲之中，¶
與語三日，¶
授之以政。¶
以此取之，¶
雖王可也，¶
其霸小矣。」¶
景公說。
<pb:KR2a0001_tls_400-1062a>¶

孔子年三十五，¶
而季平子與郈昭伯以鬭雞故得罪魯昭公，¶
昭公率師擊平子，¶
平子與孟氏、¶
叔孫氏三家共攻昭公，¶
昭公師敗，¶
奔於齊，¶
齊處昭公乾侯。¶
其後頃之，¶
魯亂。¶
孔子適齊，¶
為高昭子家臣，¶
欲以通乎景公。¶
與齊太師語樂，¶
聞《韶》音，¶
學之，¶
三月不知肉味，¶
齊人稱之。
<pb:KR2a0001_tls_400-1063a>¶

景公問政孔子，¶
孔子曰：¶
「君君，¶
臣臣，¶
父父，¶
子子。」¶
景公曰：¶
「善哉！¶
信如君不君，¶
臣不臣，¶
父不父，¶
子不子，¶
雖有粟，¶
吾豈得而食諸！」¶
他日又復問政於孔子，¶
孔子曰：¶
「政在節財。」¶
景公說，¶
將欲以尼谿田封孔子。¶
晏嬰進曰：¶
「夫儒者滑稽而不可軌法；¶
倨傲自順，¶
不可以為下；¶
崇喪遂哀，¶
破產厚葬，¶
不可以為俗；¶
游說乞貸，¶
不可以為國。¶
自大賢之息周室既衰，¶
禮樂缺有閒。¶
今孔子盛容飾，¶
繁登降之禮，¶
趨詳之節，¶
累世不能殫其學，¶
當年不能究其禮。¶
君欲用之以移齊俗，¶
非所以先細民也。」¶
後景公敬見孔子，¶
不問其禮。¶
異日，¶
景公止孔子曰：¶
「奉子以季氏，¶
吾不能。」¶
以季孟之閒待之。¶
齊大夫欲害孔子，¶
孔子聞之。¶
景公曰：¶
「吾老矣，¶
弗能用也。」¶
孔子遂行，¶
反乎魯。
<pb:KR2a0001_tls_400-1064a>¶

孔子年四十二，¶
魯昭公卒於乾侯，¶
定公立。¶
定公立五年，¶
夏，季平子卒，¶
桓子嗣立。¶
季桓子穿井得土缶，¶
中若羊，¶
問仲尼云¶
「得狗」。¶
仲尼曰：¶
「以丘所聞，¶
羊也。¶
丘聞之，¶
木石之怪夔、¶
罔閬，¶
水之怪龍、¶
罔象，¶
土之怪墳羊。」
<pb:KR2a0001_tls_400-1065a>¶

吳伐越，¶
墮會稽，¶
得骨節專車。¶
吳使使問仲尼：¶
「骨何者最大？」¶
仲尼曰：¶
「禹致群神於會稽山，¶
防風氏後至，¶
禹殺而戮之，¶
其節專車，¶
此為大矣。」¶
吳客曰：¶
「誰為神？」¶
仲尼曰：¶
「山川之神足以綱紀天下，¶
其守為神，¶
社稷為公侯，¶
皆屬於王者。」¶
客曰：¶
「防風何守？」¶
仲尼曰：¶
「汪罔氏之君守封、¶
禺之山，¶
為釐姓。¶
在虞、¶
夏、商為江罔，¶
於周為長翟，¶
今謂之大人。」¶
客曰：¶
「人長幾何？」¶
仲尼曰：¶
「僬僥氏三尺，¶
短之至也。¶
長者不過十之，¶
數之極也。」¶
於是吳客曰：¶
「善哉聖人！」
<pb:KR2a0001_tls_400-1066a>¶

桓子嬖臣曰仲梁懷，¶
與陽虎有隙。¶
陽虎欲逐懷，¶
公山不狃止之。¶
其秋，¶
懷益驕，¶
陽虎執懷。¶
桓子怒，¶
陽虎因囚桓子，¶
與盟而醳之。¶
陽虎由此益輕季氏。¶
季氏亦僭於公室，¶
陪臣執國政，¶
是以魯自大夫以下皆僭離於正道。¶
故孔子不仕，¶
退而脩詩書禮樂，¶
弟子彌眾，¶
至自遠方，¶
莫不受業焉。
<pb:KR2a0001_tls_400-1067a>¶

定公八年，¶
公山不狃不得意於季氏，¶
因陽虎為亂，¶
欲廢三桓之適，¶
更立其庶孼陽虎素所善者，¶
遂執季桓子。¶
桓子詐之，¶
得脫。¶
定公九年，¶
陽虎不勝，¶
奔于齊。¶
是時孔子年五十。
<pb:KR2a0001_tls_400-1068a>¶

公山不狃以費畔季氏，¶
使人召孔子。¶
孔子循道彌久，¶
溫溫無所試，¶
莫能己用，¶
曰：¶
「蓋周文武起豐鎬而王，¶
今費雖小，¶
儻庶幾乎！」¶
欲往。¶
子路不說，¶
止孔子。¶
孔子曰：¶
「夫召我者豈徒哉？¶
如用我，¶
其為東周乎！」¶
然亦卒不行。
<pb:KR2a0001_tls_400-1069a>¶

其後定公以孔子為中都宰，¶
一年，¶
四方皆則之。¶
由中都宰為司空，¶
由司空為大司寇。
<pb:KR2a0001_tls_400-1070a>¶

定公十年春，¶
及齊平。¶
夏，齊大夫黎鉏言於景公曰：¶
「魯用孔丘，¶
其勢危齊。」¶
乃使使告魯為好會，¶
會於夾谷。¶
魯定公且以乘車好往。¶
孔子攝相事，¶
曰：¶
「臣聞有文事者必有武備，¶
有武事者必有文備。¶
古者諸侯出疆，¶
必具官以從。¶
請具左右司馬。」¶
定公曰：¶
「諾。」¶
具左右司馬。¶
會齊侯夾谷，¶
為壇位，¶
土階三等，¶
以會遇之禮相見，¶
揖讓而登。¶
獻酬之禮畢，¶
齊有司趨而進曰：¶
「請奏四方之樂。」¶
景公曰：¶
「諾。」¶
於是旍旄羽袚矛戟劍撥鼓噪而至。¶
孔子趨而進，¶
歷階而登，¶
不盡一等，¶
舉袂而言曰：¶
「吾兩君為好會，¶
夷狄之樂何為於此！¶
請命有司！」¶
有司卻之，¶
不去，¶
則左右視晏子與景公。¶
景公心怍，¶
麾而去之。¶
有頃，¶
齊有司趨而進曰：¶
「請奏宮中之樂。」¶
景公曰：¶
「諾。」¶
優倡侏儒為戲而前。¶
孔子趨而進，¶
歷階而登，¶
不盡一等，¶
曰：¶
「匹夫而營惑諸侯者罪當誅！¶
請命有司！」¶
有司如法焉，¶
手足異處。¶
景公懼而動，¶
知義不若，¶
歸而大恐，¶
告其群臣曰：¶
「魯以君子之道輔其君，¶
而子獨以夷狄之道教寡人，¶
使得罪於魯君，¶
為之柰何？」¶
有司進對曰：¶
「君子有過則謝以質，¶
小人有過則謝以文。¶
君若悼之，¶
則謝以質。」¶
於是齊侯乃歸所侵魯之鄆、¶
汶陽、¶
龜陰之田以謝過。
<pb:KR2a0001_tls_400-1071a>¶

定公十三年夏，¶
孔子言於定公曰：¶
「臣無藏甲，¶
大夫毋百雉之城。」¶
使仲由為季氏宰，¶
將墮三都。¶
於是叔孫氏先墮郈。¶
季氏將墮費，¶
公山不狃、¶
叔孫輒率費人襲魯。¶
公與三子入于季氏之宮，¶
登武子之臺。¶
費人攻之，¶
弗克，¶
入及公側。¶
孔子命申句須、¶
樂頎下伐之，¶
費人北。¶
國人追之，¶
敗諸姑蔑。¶
二子奔齊，¶
遂墮費。¶
將墮成，¶
公斂處父謂孟孫曰：¶
「墮成，¶
齊人必至于北門。¶
且成，¶
孟氏之保鄣，¶
無成是無孟氏也。¶
我將弗墮。」¶
十二月，¶
公圍成，¶
弗克。
<pb:KR2a0001_tls_400-1072a>¶

定公十四年，¶
孔子年五十六，¶
由大司寇行攝相事，¶
有喜色。¶
門人曰：¶
「聞君子禍至不懼，¶
福至不喜。」¶
孔子曰：¶
「有是言也。¶
不曰¶
『樂其以貴下人』¶
乎？」¶
於是誅魯大夫亂政者少正卯。¶
與聞國政三月，¶
粥羔豚者弗飾賈；¶
男女行者別於塗；¶
塗不拾遺；¶
四方之客至乎邑者不求有司，¶
皆予之以歸。
<pb:KR2a0001_tls_400-1073a>¶

齊人聞而懼，¶
曰：¶
「孔子為政必霸，¶
霸則吾地近焉，¶
我之為先并矣。¶
盍致地焉？」¶
黎鉏曰：¶
「請先嘗沮之；¶
沮之而不可則致地，¶
庸遲乎！」¶
於是選齊國中女子好者八十人，¶
皆衣文衣而舞《康樂》，¶
文馬三十駟，¶
遺魯君。¶
陳女樂文馬於魯城南高門外。¶
季桓子微服往觀再三，¶
將受，¶
乃語魯君為周道游，¶
往觀終日，¶
怠於政事。¶
子路曰：¶
「夫子可以行矣。」¶
孔子曰：¶
「魯今且郊，¶
如致膰乎大夫，¶
則吾猶可以止。」¶
桓子卒受齊女樂，¶
三日不聽政；¶
郊，又不致膰俎於大夫。¶
孔子遂行，¶
宿乎屯。¶
而師己送，¶
曰：¶
「夫子則非罪。」¶
孔子曰：¶
「吾歌可夫？」¶
歌曰：¶
「彼婦之口，¶
可以出走；¶
彼婦之謁，¶
可以死敗。¶
蓋優哉游哉，¶
維以卒歲！」¶
師己反，¶
桓子曰：¶
「孔子亦何言？」¶
師己以實告。¶
桓子喟然歎曰：¶
「夫子罪我以群婢故也夫！」
<pb:KR2a0001_tls_400-1074a>¶

孔子遂適衛，¶
主於子路妻兄顏濁鄒家。¶
衛靈公問孔子：¶
「居魯得祿幾何？」¶
對曰：¶
「奉粟六萬。」¶
衛人亦致粟六萬。¶
居頃之，¶
或譖孔子於衛靈公。¶
靈公使公孫余假一出一入。¶
孔子恐獲罪焉，¶
居十月，¶
去衛。
<pb:KR2a0001_tls_400-1075a>¶

將適陳，¶
過匡，¶
顏刻為僕，¶
以其策指之曰：¶
「昔吾入此，¶
由彼缺也。」¶
匡人聞之，¶
以為魯之陽虎。¶
陽虎嘗暴匡人，¶
匡人於是遂止孔子。¶
孔子狀類陽虎，¶
拘焉五日。¶
顏淵後，¶
子曰：¶
「吾以汝為死矣。」¶
顏淵曰：¶
「子在，¶
回何敢死！」¶
匡人拘孔子益急，¶
弟子懼。¶
孔子曰：¶
「文王既沒，¶
文不在茲乎？¶
天之將喪斯文也，¶
後死者不得與于斯文也。¶
天之未喪斯文也，¶
匡人其如予何！」¶
孔子使從者為甯武子臣於衛，¶
然後得去。
<pb:KR2a0001_tls_400-1076a>¶

去即過蒲。¶
月餘，¶
反乎衛，¶
主蘧伯玉家。¶
靈公夫人有南子者，¶
使人謂孔子曰：¶
「四方之君子不辱欲與寡君為兄弟者，¶
必見寡小君。¶
寡小君願見。」¶
孔子辭謝，¶
不得已而見之。¶
夫人在絺帷中。¶
孔子入門，¶
北面稽首。¶
夫人自帷中再拜，¶
環珮玉聲璆然。¶
孔子曰：¶
「吾鄉為弗見，¶
見之禮答焉。」¶
子路不說。¶
孔子矢之曰：¶
「予所不者，¶
天厭之！¶
天厭之！」¶
居衛月餘，¶
靈公與夫人同車，¶
宦者雍渠參乘，¶
出，使孔子為次乘，¶
招搖市過之。¶
孔子曰：¶
「吾未見好德如好色者也。」¶
於是醜之，¶
去衛，¶
過曹。¶
是歲，¶
魯定公卒。
<pb:KR2a0001_tls_400-1077a>¶

孔子去曹適宋，¶
與弟子習禮大樹下。¶
宋司馬桓魋欲殺孔子，¶
拔其樹。¶
孔子去。¶
弟子曰：¶
「可以速矣。」¶
孔子曰：¶
「天生德於予，¶
桓魋其如予何！」
<pb:KR2a0001_tls_400-1078a>¶

孔子適鄭，¶
與弟子相失，¶
孔子獨立郭東門。¶
鄭人或謂子貢曰：¶
「東門有人，¶
其顙似堯，¶
其項類皋陶，¶
其肩類子產，¶
然自要以下不及禹三寸，¶
纍纍若喪家之狗。」¶
子貢以實告孔子。¶
孔子欣然笑曰：¶
「形狀，¶
末也。¶
而謂似喪家之狗，¶
然哉！¶
然哉！」
<pb:KR2a0001_tls_400-1079a>¶

孔子遂至陳，¶
主於司城貞子家。¶
歲餘，¶
吳王夫差伐陳，¶
取三邑而去。¶
趙鞅伐朝歌。¶
楚圍蔡，¶
蔡遷于吳。¶
吳敗趙王句踐會稽。
<pb:KR2a0001_tls_400-1080a>¶

有隼集于陳廷而死，¶
楛矢貫之，¶
石砮，¶
矢長尺有咫。¶
陳湣公使使問仲尼。¶
仲尼曰：¶
「隼來遠矣，¶
此肅慎之矢也。¶
昔武王克商，¶
通道九夷百蠻，¶
使各以其方賄來貢，¶
使無忘職業。¶
於是肅慎貢楛矢石砮，¶
長尺有咫。¶
先王欲昭其令德，¶
以肅慎矢分大姬，¶
配虞胡公而封諸陳。¶
分同姓以珍玉，¶
展親；¶
分異姓以遠方職，¶
使無忘服。¶
故分陳以肅慎矢。」¶
試求之故府，¶
果得之。
<pb:KR2a0001_tls_400-1081a>¶

孔子居陳三歲，¶
會晉楚爭彊，¶
更伐陳，¶
及吳侵陳，¶
陳常被寇。¶
孔子曰：¶
「歸與歸與！¶
吾黨之小子狂簡，¶
進取不忘其初。」¶
於是孔子去陳。
<pb:KR2a0001_tls_400-1082a>¶

過蒲，¶
會公叔氏以蒲畔，¶
蒲人止孔子。¶
弟子有公良孺者，¶
以私車五乘從孔子。¶
其為人長賢，¶
有勇力，¶
謂曰：¶
「吾昔從夫子遇難於匡，¶
今又遇難於此，¶
命也已。¶
吾與夫子再罹難，¶
寧鬭而死。」¶
鬭甚疾。¶
蒲人懼，¶
謂孔子曰：¶
「苟毋適衛，¶
吾出子。」¶
與之盟，¶
出孔子東門。¶
孔子遂適衛。¶
子貢曰：¶
「盟可負邪？」¶
孔子曰：¶
「要盟也，¶
神不聽。」
<pb:KR2a0001_tls_400-1083a>¶

衛靈公聞孔子來，¶
喜，郊迎。¶
問曰：¶
「蒲可伐乎？」¶
對曰：¶
「可。」¶
靈公曰：¶
「吾大夫以為不可。¶
今蒲，¶
衛之所以待晉楚也，¶
以衛伐之，¶
無乃不可乎？」¶
孔子曰：¶
「其男子有死之志，¶
婦人有保西河之志。¶
吾所伐者不過四五人。」¶
靈公曰：¶
「善。」¶
然不伐蒲。
<pb:KR2a0001_tls_400-1084a>¶

靈公老，¶
怠於政，¶
不用孔子。¶
孔子喟然歎曰：¶
「苟有用我者，¶
朞月而已，¶
三年有成。」¶
孔子行。
<pb:KR2a0001_tls_400-1085a>¶

佛肸為中牟宰。¶
趙簡子攻范、¶
中行，¶
伐中矣。¶
佛肸畔，¶
使人召孔子。¶
孔子欲往。¶
子路曰：¶
「由聞諸夫子，¶
『其身親為不善者，¶
君子不入也』。¶
今佛肸親以中矣畔，¶
子欲往，¶
如之何？」¶
孔子曰：¶
「有是言也。¶
不曰堅乎，¶
磨而不磷；¶
不曰白乎，¶
涅而不淄。¶
我豈匏瓜也哉，¶
焉能繫而不食？」
<pb:KR2a0001_tls_400-1086a>¶

孔子擊磬。¶
有荷蕢而過門者，¶
曰：¶
「有心哉，¶
擊磬乎！¶
硜硜乎，¶
莫己知也夫而已矣！」
<pb:KR2a0001_tls_400-1087a>¶

孔子學鼓琴師襄子，¶
十日不進。¶
師襄子曰：¶
「可以益矣。」¶
孔子曰：¶
「丘已習其曲矣，¶
未得其數也。」¶
有閒，¶
曰：¶
「已習其數，¶
可以益矣。」¶
孔子曰：¶
「丘未得其志也。」¶
有閒，¶
曰：¶
「已習其志，¶
可以益矣。」¶
孔子曰：¶
「丘未得其為人也。」¶
有閒，¶
有所穆然深思焉，¶
有所怡然高望而遠志焉。¶
曰：¶
「丘得其為人，¶
黯然而黑，¶
幾然而長，¶
眼如望羊，¶
如王四國，¶
非文其誰能為此也！」¶
師襄子辟席再拜，¶
曰：¶
「師蓋云《文王操》也。」
<pb:KR2a0001_tls_400-1088a>¶

孔子既不得用於衛，¶
將西見趙簡子。¶
至於河而聞竇鳴犢、¶
舜華之死也，¶
臨河而歎曰：¶
「美哉水，¶
洋洋乎！¶
丘之不濟此，¶
命也夫！」¶
子貢趨而進曰：¶
「敢問何謂也？」¶
孔子曰：¶
「竇鳴犢、¶
舜華，¶
晉國之賢大夫也。¶
趙簡子未得志之時，¶
須此兩人而后從政；¶
及其已得志，¶
殺之乃從政。¶
丘聞之也，¶
刳胎殺夭則麒麟不至郊，¶
竭澤涸漁則蛟龍不合陰陽，¶
覆巢毀卵則鳳皇不翔。¶
何則？¶
君子諱傷其類也。¶
夫鳥獸之於不義也尚知辟之，¶
而況乎丘哉！」¶
乃還息乎陬鄉，¶
作為《陬操》以哀之。¶
而反乎衛，¶
入主蘧伯玉家。
<pb:KR2a0001_tls_400-1089a>¶

他日，¶
靈公問兵陳。¶
孔子曰：¶
「俎豆之事則嘗聞之，¶
軍旅之事未之學也。」¶
明日，¶
與孔子語，¶
見蜚鴈，¶
仰視之，¶
色不在孔子。¶
孔子遂行，¶
復如陳。
<pb:KR2a0001_tls_400-1090a>¶

夏，¶
衛靈公卒，¶
立孫輒，¶
是為衛出公。¶
六月，¶
趙鞅內太子蒯聵于戚。¶
陽虎使太子絻，¶
八人衰絰，¶
偽自衛迎者，¶
哭而入，¶
遂居焉。¶
冬，蔡遷于州來。¶
是歲魯哀公三年，¶
而孔子年六十矣。¶
齊助衛圍戚，¶
以衛太子蒯聵在故也。
<pb:KR2a0001_tls_400-1091a>¶

夏，¶
魯桓釐廟燔，¶
南宮敬叔救火。¶
孔子在陳，¶
聞之，¶
曰：¶
「災必於桓釐廟乎？」¶
已而果然。
<pb:KR2a0001_tls_400-1092a>¶

秋，¶
季桓子病，¶
輦而見魯城，¶
喟然歎曰：¶
「昔此國幾興矣，¶
以吾獲罪於孔子，¶
故不興也。」¶
顧謂其嗣康子曰：¶
「我即死，¶
若必相魯；¶
相魯，¶
必召仲尼。」¶
後數日，¶
桓子卒，¶
康子代立。¶
已葬，¶
欲召仲尼。¶
公之魚曰：¶
「昔吾先君用之不終，¶
終為諸侯笑。¶
今又用之，¶
不能終，¶
是再為諸侯笑。」¶
康子曰：¶
「則誰召而可？」¶
曰：¶
「必召冉求。」¶
於是使使召冉求。¶
冉求將行，¶
孔子曰：¶
「魯人召求，¶
非小用之，¶
將大用之也。」¶
是日，¶
孔子曰：¶
「歸乎歸乎！¶
吾黨之小子狂簡，¶
斐然成章，¶
吾不知所以裁之。」¶
子贛知孔子思歸，¶
送冉求，¶
因誡曰¶
「即用，¶
以孔子為招」¶
云。
<pb:KR2a0001_tls_400-1093a>¶

冉求既去，¶
明年，¶
孔子自陳遷于蔡。¶
蔡昭公將如吳，¶
吳召之也。¶
前昭公欺其臣遷州來，¶
後將往，¶
大夫懼復遷，¶
公孫翩射殺昭公。¶
楚侵蔡。¶
秋，齊景公卒。
<pb:KR2a0001_tls_400-1094a>¶

明年，¶
孔子自蔡如葉。¶
葉公問政，¶
孔子曰：¶
「政在來遠附邇。」¶
他日，¶
葉公問孔子於子路，¶
子路不對。¶
孔子聞之，¶
曰：¶
「由，¶
爾何不對曰¶
『其為人也，¶
學道不倦，¶
誨人不厭，¶
發憤忘食，¶
樂以忘憂，¶
不知老之將至』¶
云爾。」
<pb:KR2a0001_tls_400-1095a>¶

去葉，¶
反于蔡。¶
長沮、¶
桀溺耦而耕，¶
孔子以為隱者，¶
使子路問津焉。¶
長沮曰：¶
「彼執輿者為誰？」¶
子路曰：¶
「為孔丘。」¶
曰：¶
「是魯孔丘與？」¶
曰：¶
「然。」¶
曰：¶
「是知津矣。」¶
桀溺謂子路曰：¶
「子為誰？」¶
曰：¶
「為仲由。」¶
曰：¶
「子，¶
孔丘之徒與？」¶
曰：¶
「然。」¶
桀溺曰：¶
「悠悠者天下皆是也，¶
而誰以易之？¶
且與其從辟人之士，¶
豈若從辟世之士哉！」¶
耰而不輟。¶
子路以告孔子，¶
孔子憮然曰：¶
「鳥獸不可與同群。¶
天下有道，¶
丘不與易也。」
<pb:KR2a0001_tls_400-1096a>¶

他日，¶
子路行，¶
遇荷蓧丈人，¶
曰：¶
「子見夫子乎？」¶
丈人曰：¶
「四體不勤，¶
五穀不分，¶
孰為夫子！」¶
植其杖而芸。¶
子路以告，¶
孔子曰：¶
「隱者也。」¶
復往，¶
則亡。
<pb:KR2a0001_tls_400-1097a>¶

孔子遷于蔡三歲，¶
吳伐陳。¶
楚救陳，¶
軍于城父。¶
聞孔子在陳蔡之閒，¶
楚使人聘孔子。¶
孔子將往拜禮，¶
陳蔡大夫謀曰：¶
「孔子賢者，¶
所刺譏皆中諸侯之疾。¶
今者久留陳蔡之閒，¶
諸大夫所設行皆非仲尼之意。¶
今楚，¶
大國也，¶
來聘孔子。¶
孔子用於楚，¶
則陳蔡用事大夫危矣。」¶
於是乃相與發徒役圍孔子於野。¶
不得行，¶
絕糧。¶
從者病，¶
莫能興。¶
孔子講誦弦歌不衰。¶
子路慍見曰：¶
「君子亦有窮乎？」¶
孔子曰：¶
「君子固窮，¶
小人窮斯濫矣。」
<pb:KR2a0001_tls_400-1098a>¶

子貢色作。¶
孔子曰：¶
「賜，¶
爾以予為多學而識之者與？」¶
曰：¶
「然。¶
非與？」¶
孔子曰：¶
「非也。¶
予一以貫之。」
<pb:KR2a0001_tls_400-1099a>¶

孔子知弟子有慍心，¶
乃召子路而問曰：¶
「《詩》云¶
『匪兕匪虎，¶
率彼曠野』。¶
吾道非邪？¶
吾何為於此？」¶
子路曰：¶
「意者吾未仁邪？¶
人之不我信也。¶
意者吾未知邪？¶
人之不我行也。」¶
孔子曰：¶
「有是乎！¶
由，譬使仁者而必信，¶
安有伯夷、¶
叔齊？¶
使知者而必行，¶
安有王子比干？」
<pb:KR2a0001_tls_400-1100a>¶

子路出，¶
子貢入見。¶
孔子曰：¶
「賜，¶
《詩》云¶
『匪兕匪虎，¶
率彼曠野』。¶
吾道非邪？¶
吾何為於此？」¶
子貢曰：¶
「夫子之道至大也，¶
故天下莫能容夫子。¶
夫子蓋少貶焉？」¶
孔子曰：¶
「賜，¶
良農能稼而不能為穡，¶
良工能巧而不能為順。¶
君子能脩其道，¶
綱而紀之，¶
統而理之，¶
而不能為容。¶
今爾不脩爾道而求為容。¶
賜，而志不遠矣！」
<pb:KR2a0001_tls_400-1101a>¶

子貢出，¶
顏回入見。¶
孔子曰：¶
「回，¶
《詩》云¶
『匪兕匪虎，¶
率彼曠野』。¶
吾道非邪？¶
吾何為於此？」¶
顏回曰：¶
「夫子之道至大，¶
故天下莫能容。¶
雖然，¶
夫子推而行之，¶
不容何病，¶
不容然後見君子！¶
夫道之不脩也，¶
是吾醜也。¶
夫道既已大脩而不用，¶
是有國者之醜也。¶
不容何病，¶
不容然後見君子！」¶
孔子欣然而笑曰：¶
「有是哉顏氏之子！¶
使爾多財，¶
吾為爾宰。」
<pb:KR2a0001_tls_400-1102a>¶

於是使子貢至楚。¶
楚昭王興師迎孔子，¶
然後得免。
<pb:KR2a0001_tls_400-1103a>¶

昭王將以書社地七百里封孔子。¶
楚令尹子西曰：¶
「王之使使諸侯有如子貢者乎？¶
曰：¶
「無有。」¶
「王之輔相有如顏回者乎？」¶
曰：¶
「無有。」¶
「王之將率有如子路者乎？」¶
曰：¶
「無有。」¶
「王之官尹有如宰予者乎？」¶
曰：¶
「無有。」¶
「且楚之祖封於周，¶
號為子男五十里。¶
今孔丘述三五之法，¶
明周召之業，¶
王若用之，¶
則楚安得世世堂堂方數千里乎？¶
夫文王在豐，¶
武王在鎬，¶
百里之君卒王天下。¶
今孔兵得據土壤，¶
賢弟子為佐，¶
非楚之福也。」¶
昭王乃止。¶
其秋，¶
楚昭王卒于城父。
<pb:KR2a0001_tls_400-1104a>¶

楚狂接輿歌而過孔子，¶
曰：¶
「鳳兮鳳兮，¶
何德之衰！¶
往者不可諫兮，¶
來者猶可追也！¶
已而已而，¶
今之從政者殆而！」¶
孔子下，¶
欲與之言。¶
趨而去，¶
弗得與之言。
<pb:KR2a0001_tls_400-1105a>¶

於是孔子自楚反乎衛。¶
是歲也，¶
孔子年六十三，¶
而魯哀公六年也。
<pb:KR2a0001_tls_400-1106a>¶

其明年，¶
吳與魯會繒，¶
徵百牢。¶
太宰嚭召季康子。¶
康子使子貢往，¶
然後得已。
<pb:KR2a0001_tls_400-1107a>¶

孔子曰：¶
「魯衛之政，¶
兄弟也。」¶
是時，¶
衛君輒父不得立，¶
在外，¶
諸侯數以為讓。¶
而孔子弟子多仕於衛，¶
衛君欲得孔子為政。¶
子路曰：¶
「衛君待子而為政，¶
子將奚先？」¶
孔子曰：¶
「必也正名乎！」¶
子路曰：¶
「有是哉，¶
子之迂也！¶
何其正也？」¶
孔子曰：¶
「野哉由也！¶
夫名不正則言不順，¶
言不順則事不成，¶
事不成則禮樂不興，¶
禮樂不興則刑罰不中，¶
刑罰不中則民無所錯手足矣。¶
夫君子為之必可名，¶
言之必可行。¶
君子於其言，¶
無所苟而已矣。」
<pb:KR2a0001_tls_400-1108a>¶

其明年，¶
冉有為季氏將師，¶
與齊戰於郎，¶
克之。¶
季康子曰：¶
「子之於軍旅，¶
學之乎？¶
性之乎？」¶
冉有曰：¶
「學之於孔子。」¶
季康子曰：¶
「孔子何如人哉？」¶
對曰：¶
「用之有名；¶
播之百姓，¶
質諸鬼神而無憾。¶
求之至於此道，¶
雖累千社，¶
夫子不利也。」¶
康子曰：¶
「我欲召之，¶
可乎？」¶
對曰：¶
「欲召之，¶
則毋以小人固之，¶
則可矣。」¶
而衛孔文子將攻太叔，¶
問策於仲尼。¶
仲尼辭不知，¶
退而命載而行，¶
曰：¶
「鳥能擇木，¶
木豈能擇鳥乎！」¶
文子固止。¶
會季康子逐公華、¶
公賓、¶
公林，¶
以幣迎孔子，¶
孔子歸魯。
<pb:KR2a0001_tls_400-1109a>¶

孔子之去魯凡十四歲而反乎魯。
<pb:KR2a0001_tls_400-1110a>¶

魯哀公問政，¶
對曰：¶
「政在選臣。」¶
季康子問政，¶
曰：¶
「舉直錯諸枉，¶
則枉者直。」¶
康子患盜，¶
孔子曰：¶
「苟子之不欲，¶
雖賞之不竊。」¶
然魯終不能用孔子，¶
孔子亦不求仕。
<pb:KR2a0001_tls_400-1111a>¶

孔子之時，¶
周室微而禮樂廢，¶
《詩書》缺。¶
追迹三代之禮，¶
序《書傳》，¶
上紀唐虞之際，¶
下至秦繆，¶
編次其事。¶
曰：¶
「夏禮吾能言之，𣏌¶
不足徵也。¶
殷禮吾能言之，¶
宋不足徵也。¶
足，則吾能徵之矣。」¶
觀殷夏所損益，¶
曰：¶
「後雖百世可知也，¶
以一文一質。¶
周監二代，¶
郁郁乎文哉。¶
吾從周。」¶
故《書傳》、¶
《禮記》自孔氏。
<pb:KR2a0001_tls_400-1112a>¶

孔子語魯大師：¶
「樂其可知也。¶
始作翕如，¶
縱之純如，¶
皦如，¶
繹如也，¶
以成。」¶
「吾自衛反魯，¶
然後樂正，¶
《雅》《頌》各得其所。」
<pb:KR2a0001_tls_400-1113a>¶

古者《詩》三千餘篇，¶
及至孔子，¶
去其重，¶
取可施於禮義，¶
上采契后稷，¶
中述殷周之盛，¶
至幽厲之缺，¶
始於衽席，¶
故曰：¶
「《關雎》之亂以為《風》始，¶
《鹿鳴》為《小雅》始，¶
《文王》為《大雅》始，¶
《清廟》為《頌始》」。¶
三百五篇孔子皆弦歌之，¶
以求合《韶》《武》《雅》《頌》之音。¶
禮樂自此可得而述，¶
以備王道，¶
成六藝。
<pb:KR2a0001_tls_400-1114a>¶

孔子晚而喜《易》，¶
序《彖》、¶
《繫》、¶
《象》、¶
《說卦》、¶
《文言》。¶
讀《易》，¶
韋編三絕。¶
曰：¶
「假我數年，¶
若是，¶
我於《易》則彬彬矣。」
<pb:KR2a0001_tls_400-1115a>¶

孔子以詩書禮樂教，¶
弟子蓋三千焉，¶
身通六藝者七十有二人。¶
如顏濁鄒之徒，¶
頗受業者甚眾。
<pb:KR2a0001_tls_400-1116a>¶

孔子以四教：¶
文，行，¶
忠，信。¶
絕四：¶
毋意，¶
毋必，¶
毋固，¶
毋我。¶
所慎：¶
齊，戰，¶
疾。子罕言利與命與仁。¶
不憤不啟，¶
舉一隅不以三隅反，¶
則弗復也。
<pb:KR2a0001_tls_400-1117a>¶

其於鄉黨，¶
恂恂似不能言者。¶
其於宗廟朝廷，¶
辯辯言，¶
唯謹爾。¶
朝，與上大夫言，¶
誾誾如也；¶
與下大夫言，¶
侃侃如也。
<pb:KR2a0001_tls_400-1118a>¶

入公門，¶
鞠躬如也；¶
趨進，¶
翼如也。¶
君召使儐，¶
色勃如也。¶
君命召，¶
不俟駕行矣。
<pb:KR2a0001_tls_400-1119a>¶

魚餒，¶
肉敗，¶
割不正，¶
不食。¶
席不正，¶
不坐。¶
食於有喪者之側，¶
未嘗飽也。
<pb:KR2a0001_tls_400-1120a>¶

是日哭，¶
則不歌。¶
見齊衰、¶
瞽者，¶
雖童子必變。
<pb:KR2a0001_tls_400-1121a>¶

「三人行，¶
必得我師。」¶
「德之不脩，¶
學之不講，¶
聞義不能徙，¶
不善不能改，¶
是吾憂也。」¶
使人歌，¶
善，則使復之，¶
然后和之。
<pb:KR2a0001_tls_400-1122a>¶

子不語：¶
怪，力，¶
亂，神。
<pb:KR2a0001_tls_400-1123a>¶

子貢曰：¶
「夫子之文章，¶
可得聞也。¶
夫子言天道與性命，¶
弗可得聞也已。」¶
顏淵喟然歎曰：¶
「仰之彌高，¶
鑽之彌堅。¶
瞻之在前，¶
忽焉在後。¶
夫子循循然善誘人，¶
博我以文，¶
約我以禮，¶
欲罷不能。¶
既竭我才，¶
如有所立，¶
卓爾。¶
雖欲從之，¶
蔑由也已。」¶
達巷黨人曰：¶
「大哉孔子，¶
博學而無所成名。」¶
子聞之曰：¶
「我何執？¶
執御乎？¶
執射乎？¶
我執御矣。」¶
牢曰：¶
「子云¶
『不試，¶
故藝』。」
<pb:KR2a0001_tls_400-1124a>¶

魯哀公十四年春，¶
狩大野。¶
叔孫氏車子鉏商獲獸，¶
以為不祥。¶
仲尼視之，¶
曰：¶
「麟也。」¶
取之。¶
曰：¶
「河不出圖，¶
雒不出書，¶
吾已矣夫！」¶
顏淵死，¶
孔子曰：¶
「天喪予！」¶
及西狩見麟，¶
曰：¶
「吾道窮矣！」¶
喟然歎曰：¶
「莫知我夫！」¶
子貢曰：¶
「何為莫知子？」¶
子曰：¶
「不怨天，¶
不尤人，¶
下學而上達，¶
知我者其天乎！」
<pb:KR2a0001_tls_400-1125a>¶

「不降其志，¶
不辱其身，¶
伯夷、¶
叔齊乎！」¶
謂¶
「柳下惠、¶
少連降志辱身矣」。¶
謂¶
「虞仲、¶
夷逸隱居放言，¶
行中清，¶
廢中權」。¶
「我則異於是，¶
無可無不可。」
<pb:KR2a0001_tls_400-1126a>¶

子曰：¶
「弗乎弗乎，¶
君子病沒世而名不稱焉。¶
吾道不行矣，¶
吾何以自見於後世哉？」¶
乃因史記作《春秋》，¶
上至隱公，¶
下訖哀公十四年，¶
十二公。¶
據魯，¶
親周，¶
故殷，¶
運之三代。¶
約其文辭而指博。¶
故吳楚之君自稱王，¶
而《春秋》貶之曰¶
「子」；¶
踐土之會實召周天子，¶
而《春秋》諱之曰¶
「天王狩於河陽」：¶
推此類以繩當世。¶
貶損之義，¶
後有王者舉而開之。¶
《春秋》之義行，¶
則天下亂臣賊子懼焉。
<pb:KR2a0001_tls_400-1127a>¶

孔子在位聽訟，¶
文辭有可與人共者，¶
弗獨有也。¶
至於為《春秋》，¶
筆則筆，¶
削則削，¶
子夏之徒不能贊一辭。¶
弟子受《春秋》，¶
孔子曰：¶
「後世知丘者以《春秋》，¶
而罪丘者亦以《春秋》。」
<pb:KR2a0001_tls_400-1128a>¶

明歲，¶
子路死於衛。¶
孔子病，¶
子貢請見。¶
孔子方負杖逍遙於門，¶
曰：¶
「賜，¶
汝來何其晚也？」¶
孔子因歎，¶
歌曰：¶
「太山壞乎！¶
梁柱摧乎！¶
哲人萎乎！」¶
因以涕下。¶
謂子貢曰：¶
「天下無道久矣，¶
莫能宗予。¶
夏人殯於東階，¶
周人於西階，¶
殷人兩柱閒。¶
昨暮予夢坐奠兩柱之閒，¶
予始殷人也。」¶
後七日卒。
<pb:KR2a0001_tls_400-1129a>¶

孔子年七十三，¶
以魯哀公十六年四月己丑卒。
<pb:KR2a0001_tls_400-1130a>¶

哀公誄之曰：¶
「旻天下弔，¶
不憖遺一老，¶
俾屏余一人以在位，¶
煢煢余在疚。¶
嗚呼哀哉！¶
尼父，¶
毋自律！」¶
子貢曰：¶
「君其不沒於魯乎！¶
夫子之言曰：¶
『禮失則昏，¶
名失則愆。¶
失志為昏，¶
失所為愆。』¶
生不能用，¶
死而誄之，¶
非禮也。¶
稱¶
『余一人』，¶
非名也。」
<pb:KR2a0001_tls_400-1131a>¶

孔子葬魯城北泗上，¶
弟子皆服三年。¶
三年心喪畢，¶
相訣而去，¶
則哭，¶
各復盡哀；¶
或復留。¶
唯子贛廬於冢上，¶
凡六年，¶
然後去。¶
弟子及魯人往從冢而家者百有餘室，¶
因命曰孔里。¶
魯世世相傳以歲時奉祠孔子冢，¶
而諸儒亦講禮鄉飲大射於孔子冢。¶
孔子冢大一頃。¶
故所居堂弟子內，¶
後世因廟藏孔子衣冠琴車書，¶
至于漢二百餘年不絕。¶
高皇帝過魯，¶
以太牢祠焉。¶
諸侯卿相至，¶
常先謁然後從政。
<pb:KR2a0001_tls_400-1132a>¶

孔子生鯉，¶
字伯魚。¶
伯魚年五十，¶
先孔子死。
<pb:KR2a0001_tls_400-1133a>¶

伯魚生伋，¶
字子思，¶
年六十二。¶
嘗困於宋。¶
子思作《中庸》。
<pb:KR2a0001_tls_400-1134a>¶

子思生白，¶
字子上，¶
年四十七。¶
子上生求，¶
字子家，¶
年四十五。¶
子家生箕，¶
字子京，¶
年四十六。¶
子京生穿，¶
字子高，¶
年五十一。¶
子高生子慎，¶
年五十七，¶
嘗為魏相。
<pb:KR2a0001_tls_400-1135a>¶

子慎生鮒，¶
年五十七，¶
為陳王涉博士，¶
死於陳下。
<pb:KR2a0001_tls_400-1136a>¶

鮒弟子襄，¶
年五十七。¶
嘗為孝惠皇帝博士，¶
遷為長沙太守。¶
長九尺六寸。
<pb:KR2a0001_tls_400-1137a>¶

子襄生忠，¶
年五十七。¶
忠生武，¶
武生延年及安國。¶
安國為今皇帝博士，¶
至臨淮太守，¶
蚤卒。¶
安國生卬，¶
卬生驩。
<pb:KR2a0001_tls_400-1138a>¶

太史公曰：¶
《詩》有之：¶
「高山仰止，¶
景行行止。」¶
雖不能至，¶
然心鄉往之。¶
余讀孔氏書，¶
想見其為人。¶
適魯，¶
觀仲尼廟堂車服禮器，¶
諸生以時習禮其家，¶
余祗迴留之不能去云。¶
天下君王至于賢人眾矣，¶
當時則榮，¶
沒則已焉。¶
孔子布衣，¶
傳十餘世，¶
學者宗之。¶
自天子王侯，¶
中國言《六藝》者折中於夫子，¶
可謂至聖矣！

# src: SHIJI 48.1.1 1949; Wang Liqi 1441; Takigawa 2; tr. Watson 1993, Han, vol.1 p. 1
# dating: 6220
<pb:KR2a0001_tls_400-1139a>¶
4.18《陳涉世家第十八》

<pb:KR2a0001_tls_400-1140a>¶
陳勝者，¶
陽城人也，¶
字涉。¶
吳廣者，¶
陽夏人也。¶
字叔。¶
陳涉少時，¶
嘗與人傭耕，¶

# src: SHIJI 48.1.2 1949; Wang Liqi 1441; Takigawa 2; tr. Watson 1993, Han, vol.1 p. 1
# dating: 6220
輟耕之壟上，¶
悵恨久之，¶
曰：¶
「苟富貴，¶
無相忘。」¶
庸者笑而應曰：¶
「若為庸耕，¶
何富貴也？」¶
陳涉太息曰：¶
「嗟乎，¶
燕雀安知鴻鵠之志哉！」<pb:KR2a0001_tls_400-1141a>¶

# src: SHIJI 48.2.1 1950; Wang Liqi 1441; Takigawa 3; tr. Watson 1993, Han, vol.1 p. 1
# dating: 6220
二世元年七月，¶
發閭左適戍漁陽，¶
九百人屯大澤鄉。¶
陳勝、吳廣皆次當行，¶
為屯長。¶
會天大雨，¶
道不通，¶

# src: SHIJI 48.2.2 1950; Wang Liqi 1441; Takigawa 3; tr. Watson 1993, Han, vol.1 p. 2
# dating: 6220
度已失期。¶
失期，法皆斬。¶
陳勝、吳廣乃謀曰：¶
「今亡亦死，¶
舉大計亦死，¶
等死，¶
死國可乎？」¶
陳勝曰：「天下苦秦久矣。¶

# src: SHIJI 48.2.3 1950; Wang Liqi 1441; Takigawa 3; tr. Watson 1993, Han, vol.1 p. 2
# dating: 6220
吾聞二世少子也，¶
不當立，¶
當立者乃公子扶蘇。¶
扶蘇以數諫故，¶
上使外將兵。¶
今或聞無罪，¶
二世殺之。¶
百姓多聞其賢，¶
未知其死也。¶

# src: SHIJI 48.2.4 1950; Wang Liqi 1441; Takigawa 3; tr. Watson 1993, Han, vol.1 p. 2
# dating: 6220
項燕為楚將，¶
數有功，¶
愛士卒，¶
楚人憐之。¶
或以為死，¶
或以為亡。¶

# src: SHIJI 48.2.5 1950; Wang Liqi 1441; Takigawa 3; tr. Watson 1993, Han, vol.1 p. 2
# dating: 6220
今誠以吾眾詐
自稱公子扶蘇、項燕，¶
為天下唱，¶
宜多應者。」¶
吳廣以為然。¶
乃行卜。¶
卜者知其指意，¶
曰：¶

# src: SHIJI 48.2.6 1950; Wang Liqi 1441; Takigawa 3; tr. Watson 1993, Han, vol.1 p. 2
# dating: 6220
「足下事皆成，有功。¶
然足下卜之鬼乎！」¶
陳勝、吳廣喜，¶
念鬼，¶
曰：¶
「此教我先威
眾耳。」¶
乃丹書帛曰¶
「陳勝王」，¶
置人所罾魚腹中。¶

# src: SHIJI 48.2.7 1950; Wang Liqi 1441; Takigawa 3; tr. Watson 1993, Han, vol.1 p. 2
# dating: 6220
卒買魚烹食，¶
得魚腹中書，¶
固以怪之矣。¶
又閒令吳廣
之次所旁叢祠中，¶

# src: SHIJI 48.2.8 1950; Wang Liqi 1441; Takigawa 3; tr. Watson 1993, Han, vol.1 p. 3
# dating: 6220
夜篝火，¶
狐鳴呼曰¶
「大楚興，¶
陳勝王」。¶
卒皆夜驚恐。¶
旦日，¶
卒中往往語，¶
皆指目陳勝。

# src: SHIJI 48.3.1 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
<pb:KR2a0001_tls_400-1142a>¶
吳廣素愛人，¶
士卒多為用者。¶
將尉醉，¶
廣故數言
欲亡，¶
忿恚尉，¶
令辱之，¶
以激怒其眾。¶

# src: SHIJI 48.3.2 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
尉果笞廣。¶
尉劍挺，¶
廣起，¶
奪而殺尉。¶
陳勝佐之，¶
并殺兩尉。¶
召令徒屬曰：¶

# src: SHIJI 48.3.3 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
「公等遇雨，¶
皆已失期，¶
失期當斬。¶
藉弟令毋斬，¶
而戍死者固十六七。¶
且壯士不死即已，¶
死即舉大名耳，¶
王侯將相寧有種乎！」¶

# src: SHIJI 48.3.4 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
徒屬皆曰：¶
「敬受命。」¶
乃詐稱公子扶蘇、項燕，¶
從民欲也。¶
袒右，¶
稱大楚。¶
為壇而盟，¶
祭以尉首。¶

# src: SHIJI 48.3.5 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
陳勝自立為將軍，¶
吳廣為都尉。¶
攻大澤鄉，¶
收而攻蘄。¶
蘄下，¶
乃令符離人葛嬰將兵
徇蘄以東。¶
攻銍、¶酇、苦、柘、譙
皆下之。¶

# src: SHIJI 48.3.6 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
行收兵。¶
比至陳，¶
車六七百乘，¶
騎千餘，¶
卒數萬人。¶
攻陳，¶
陳守令
皆不在，¶
獨守丞
與戰譙門中。¶

# src: SHIJI 48.3.7 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
弗勝，¶
守丞死，¶
乃入據陳。¶
數日，¶
號令召三老、¶
豪傑
與皆來會計事。¶
三老、豪傑皆曰：¶

# src: SHIJI 48.3.8 1951/52; Wang Liqi 1442; Takigawa 6; tr. Watson 1993, Han, vol.1 p. 3
# dating: 6220
「將軍身被堅執銳，¶
伐無道，¶
誅暴秦，¶
復立楚國之社稷，¶
功宜為王。」¶
陳涉乃立為土，¶
號為張楚。

# src: SHIJI 48.4.1 1953/54; Wang Liqi 1442; Takigawa 9; tr. Watson 1993, Han, vol.1 p. 4
# dating: 6220
<pb:KR2a0001_tls_400-1143a>¶
當此時，¶
諸郡縣
苦秦吏者，¶
皆刑其長吏，¶
殺之以應陳涉。¶
乃以吳叔為假王，¶
監諸將
以西擊滎陽。¶

# src: SHIJI 48.4.2 1953/54; Wang Liqi 1442; Takigawa 9; tr. Watson 1993, Han, vol.1 p. 4
# dating: 6220
令陳人武臣、¶張耳、陳餘
徇趙地，¶
令汝陰人鄧宗
徇九江郡。¶
當此時，¶
楚兵數千人
為聚者，¶
不可勝數。

# src: SHIJI 48.5.1 1953/54; Wang Liqi 1443; Takigawa 9; tr. Watson 1993, Han, vol.1 p. 4
# dating: 6220
<pb:KR2a0001_tls_400-1144a>¶
葛嬰
至東城，¶
立襄彊為楚王。¶
嬰後聞陳王已立，¶
因殺襄彊，¶
還報。至陳，¶
陳王誅殺葛嬰。¶
陳王令魏人周市北
徇魏地。¶

# src: SHIJI 48.5.2 1953/54; Wang Liqi 1443; Takigawa 9; tr. Watson 1993, Han, vol.1 p. 4
# dating: 6220
吳廣圍滎陽。¶
李由為三川守，¶
守滎陽，¶
吳叔弗能下。¶
陳王徵國之豪傑
與計，¶
以上蔡人房君蔡賜
為上柱國。

# src: SHIJI 48.6.1 1954; Wang Liqi 1443; Takigawa 10; tr. Watson 1993, Han, vol.1 p. 4
# dating: 6220
<pb:KR2a0001_tls_400-1145a>¶
周文，¶
陳之賢人也，¶
嘗為項燕軍視日，¶
事春申君，¶
自言習兵，¶
陳王與之將軍印，¶
西擊秦。¶

# src: SHIJI 48.6.2 1954; Wang Liqi 1443; Takigawa 10; tr. Watson 1993, Han, vol.1 p. 5
# dating: 6220
行收兵至關，¶
車千乘，¶
卒數十萬，¶
至戲，軍焉。¶
秦令少府章邯免
酈山徒、人奴產子生，¶
悉發以擊楚大軍，¶

# src: SHIJI 48.6.3 1954; Wang Liqi 1443; Takigawa 10; tr. Watson 1993, Han, vol.1 p. 5
# dating: 6220
盡敗之。¶
周文敗，走出關，¶
止次曹陽二三月。¶
章邯追敗之，¶
復走次澠池十餘日。¶
章邯擊，大破之。¶
周文自剄，¶
軍遂不戰。

# src: SHIJI 48.7.1 1955; Wang Liqi 1443; Takigawa 11; tr. Watson 1993, Han, vol.1 p. 5
# dating: 6220
<pb:KR2a0001_tls_400-1146a>¶
武臣到邯鄲，¶
自立為趙王，¶
陳餘為大將軍，¶
張耳、召騷為左右丞相。¶
陳王怒，¶
捕繫武臣等家室，¶
欲誅之。¶

# src: SHIJI 48.7.2 1955; Wang Liqi 1443; Takigawa 11; tr. Watson 1993, Han, vol.1 p. 5
# dating: 6220
柱國曰：¶
「秦未卜
而誅趙王將相家屬，¶
此生一秦也。¶
不如因
而立之。」¶

# src: SHIJI 48.7.3 1955; Wang Liqi 1443; Takigawa 11; tr. Watson 1993, Han, vol.1 p. 5
# dating: 6220
陳王乃遣使者
賀趙，¶
而徙擊武臣等家屬宮中，¶
而封耳子張敖為成都君，¶
趣趙兵亟入關。¶
趙王將相相與謀曰：¶

# src: SHIJI 48.7.4 1955; Wang Liqi 1444; Takigawa 11; tr. Watson 1993, Han, vol.1 p. 5
# dating: 6220
「王王趙，非楚意也。¶
楚已誅秦，¶
必加兵於趙。¶
計莫如毋西兵，¶
使使北徇燕地
以自廣也。¶
趙南據大河，¶
北有燕、代，
楚雖勝秦，¶

# src: SHIJI 48.7.5 1955; Wang Liqi 1444; Takigawa 11; tr. Watson 1993, Han, vol.1 p. 6
# dating: 6220
不敢制趙。¶
若楚不勝秦，¶
必重趙。¶
趙乘秦之獘，¶
可以得志於天下。」¶
趙王以為然
因不西兵，¶
而遣
故上谷卒史韓廣
將兵北徇燕地。

# src: SHIJI 48.8.1 1956; Wang Liqi 1444; Takigawa 12; tr. Watson 1993, Han, vol.1 p. 6
# dating: 6220
<pb:KR2a0001_tls_400-1147a>¶
燕故貴人豪傑謂韓廣曰：¶
「楚已立王，¶
趙又已立王。¶
燕雖小，¶
亦萬乘之國也，¶
願將軍立為燕王。」¶
韓廣曰：¶
「廣母在趙，¶
不可。」¶

# src: SHIJI 48.8.2 1956; Wang Liqi 1444; Takigawa 12; tr. Watson 1993, Han, vol.1 p. 6
# dating: 6220
燕人曰：¶
「趙方西憂秦，¶
南憂楚，¶
其力不能禁我。¶
且以楚之彊，¶
不敢害趙王將相之家，¶
趙獨安敢害將軍之家！」¶
韓廣以為然，¶
乃自立為燕王。¶
居數月，¶
趙奉燕王母
及家屬歸之燕。

# src: SHIJI 48.9.1 1956; Wang Liqi 1444; Takigawa 13; tr. Watson 1993, Han, vol.1 p. 6
# dating: 6220
<pb:KR2a0001_tls_400-1148a>¶
當此之時，¶
諸將之徇地者，¶
不可勝數。¶
周市北徇地至狄，¶
狄人田儋殺狄令，¶
自立為齊王，¶
以齊反擊周市。¶
市軍散，¶
還至魏地，¶

# src: SHIJI 48.9.2 1956; Wang Liqi 1444; Takigawa 13; tr. Watson 1993, Han, vol.1 p. 6
# dating: 6220
欲立魏後故甯陵君
咎為魏王。¶
時咎在陳王所，¶
不得之魏。¶
魏地已定，¶
欲相與立周市為魏王，¶
周市不肯。¶
使者五反，¶
陳王乃立甯陵君咎為魏王，¶
遣之國。¶
周市卒為相。

# src: SHIJI 48.10.1 1956/57; Wang Liqi 1444; Takigawa 13; tr. Watson 1993, Han, vol.1 p. 6
# dating: 6220
<pb:KR2a0001_tls_400-1149a>¶
將軍田臧等
相與謀曰：¶
「周章軍已破矣，¶
秦兵旦暮至，¶
我圍滎陽城
弗能下，¶
秦軍至，¶
必大敗。¶
不如少遺兵，¶
足以守熒滎陽，¶
悉精兵迎秦軍。¶

# src: SHIJI 48.10.2 1956/57; Wang Liqi 1444; Takigawa 13; tr. Watson 1993, Han, vol.1 p. 7
# dating: 6220
今假王驕，¶
不知兵權，¶
不可與計，¶
非誅之，¶
事恐敗。」¶
因相與矯王令
以誅吳叔，¶
獻其首於陳王。¶

# src: SHIJI 48.10.3 1956/57; Wang Liqi 1444; Takigawa 13; tr. Watson 1993, Han, vol.1 p. 7
# dating: 6220
陳王使使
賜田臧楚令尹印，¶
使為上將。¶
田臧乃使諸將李歸等
守滎陽城，¶
自以精兵西迎秦軍
於敖倉。¶
與戰，¶
田臧死，¶
軍破。¶

# src: SHIJI 48.10.4 1956/57; Wang Liqi 1444; Takigawa 13; tr. Watson 1993, Han, vol.1 p. 7
# dating: 6220
章邯進兵
擊李歸等滎陽下，¶
破之，¶
李歸等死。

# src: SHIJI 48.11.1 1957; Wang Liqi 1445; Takigawa 14; tr. Watson 1993, Han, vol.1 p. 7
# dating: 6220
<pb:KR2a0001_tls_400-1150a>¶
陽城人鄧說
將兵居郯，¶
章邯別將擊破之，¶
鄧說軍散走陳。¶
銍人伍徐將兵居許，¶
章邯擊破之，¶
伍徐軍皆散走陳。¶
陳王誅鄧說。

# src: SHIJI 48.12.1 1957/58; Wang Liqi 1445; Takigawa 15; tr. Watson 1993, Han, vol.1 p. 7
# dating: 6220
<pb:KR2a0001_tls_400-1151a>¶
陳王初立時，¶
陵人秦嘉、¶銍人董緤、
[corr.
符離人朱雞石、取慮人鄭布、¶
徐人丁疾等皆特起，¶
將兵圍東海守慶於郯。¶
陳王聞，¶
乃使武平君畔為將軍，¶
監郯下軍。¶

# src: SHIJI 48.12.2 1957/58; Wang Liqi 1445; Takigawa 15; tr. Watson 1993, Han, vol.1 p. 7
# dating: 6220
秦嘉不受命，¶
嘉自立為大司馬，¶
惡屬武平君。¶
告軍吏曰：¶
「武平君年少，¶
不知兵事，¶
勿聽！」¶
因矯以王命
殺武平君畔。

# src: SHIJI 48.13.1 1958; Wang Liqi 1445; Takigawa 15; tr. Watson 1993, Han, vol.1 p. 7
# dating: 6220
<pb:KR2a0001_tls_400-1152a>¶
章邯已破伍徐，¶
擊陳，¶
柱國房君死。¶
章邯又進兵擊陳西張賀軍。¶
陳王出監戰，¶
軍破，¶
張賀死。

# src: SHIJI 48.14.1 1958; Wang Liqi 1445; Takigawa 15; tr. Watson 1993, Han, vol.1 p. 8
# dating: 6220
<pb:KR2a0001_tls_400-1153a>¶
臘月，¶
陳王之汝陰，¶
還至下城父，¶
其御莊賈殺
以降秦。¶
陳勝葬碭，¶
謚曰隱王。

# src: SHIJI 48.15.1 1959; Wang Liqi 1445; Takigawa 16; tr. Watson 1993, Han, vol.1 p. 8
# dating: 6220
<pb:KR2a0001_tls_400-1154a>¶
陳王故涓人將軍呂臣
為倉頭軍，¶
起新陽，¶
攻陳下之，¶
殺莊賈，¶
復以陳為楚。

# src: SHIJI 48.16.1 1959; Wang Liqi 1445; Takigawa 16; tr. Watson 1993, Han, vol.1 p. 8
# dating: 6220
<pb:KR2a0001_tls_400-1155a>¶
初，¶陳王至陳，¶
令銍人宋留將兵
定南陽，¶
入武關。¶
留已徇南陽，¶
聞陳王死，¶
南陽復為秦。¶

# src: SHIJI 48.16.2 1959; Wang Liqi 1445; Takigawa 16; tr. Watson 1993, Han, vol.1 p. 8
# dating: 6220
宋留不能入武關，¶
乃東至新蔡，¶
遇秦軍，¶
宋留以軍降秦。¶
秦傳留至咸陽，¶
車裂留以徇。

# src: SHIJI 48.17.1 1959; Wang Liqi 1446; Takigawa 17; tr. Watson 1993, Han, vol.1 p. 8
# dating: 6220
<pb:KR2a0001_tls_400-1156a>¶
秦嘉等聞陳王軍破
出走，¶
乃立景駒為楚王，¶
引兵之方與，¶
欲擊秦軍定陶下。¶
使公孫慶
使齊王，¶
欲與并力俱進。¶

# src: SHIJI 48.17.2 1959; Wang Liqi 1446; Takigawa 17; tr. Watson 1993, Han, vol.1 p. 8
# dating: 6220
齊王曰：¶
「聞陳王戰敗，¶
不知其死生，¶
楚安得不請而立王！」¶
公孫慶曰：¶
「齊不請楚
而立王，¶
楚何故請齊而立王！¶
且楚首事，¶
當令於天下。」¶
田儋誅殺公孫慶。

# src: SHIJI 48.18.1 1960; Wang Liqi 1446; Takigawa 17; tr. Watson 1993, Han, vol.1 p. 8
# dating: 6220
<pb:KR2a0001_tls_400-1157a>¶
秦左右校復攻陳，¶
下之。¶
呂將軍走，¶
收兵復聚。¶
鄱盜當陽君黥布
之兵相收，¶
復擊秦左右校，¶
破之青波，¶
復以陳為楚。¶
會項梁立懷王孫心
為楚王。

# src: SHIJI 48.19.1 1960/61; Wang Liqi 1446; Takigawa 18; tr. Watson 1993, Han, vol.1 p. 8
# dating: 6220
<pb:KR2a0001_tls_400-1158a>¶
陳勝王凡六月。¶
已為王，¶
王陳。¶
其故人嘗與庸耕者
聞之，¶
之陳，¶
扣宮門曰：¶
「吾欲見涉。」¶

# src: SHIJI 48.19.2 1960/61; Wang Liqi 1446; Takigawa 18; tr. Watson 1993, Han, vol.1 p. 8
# dating: 6220
宮門令欲縛之。¶
自辯數，¶
乃置，¶
不肯為通。¶
陳王出，¶
遮道而呼涉。¶
陳王聞之，¶
乃召見，¶
載與俱歸。¶

# src: SHIJI 48.19.3 1960/61; Wang Liqi 1446; Takigawa 18; tr. Watson 1993, Han, vol.1 p. 8
# dating: 6220
入宮，¶
見殿屋帷帳，¶
客曰：¶
「夥頤！¶
涉之為王沈沈者！」¶
楚人謂多為夥，¶
故天下傳之，¶
夥涉為王，¶
由陳涉始。¶

# src: SHIJI 48.19.4 1960/61; Wang Liqi 1446; Takigawa 18; tr. Watson 1993, Han, vol.1 p. 8
# dating: 6220
客出入愈
益發舒，¶
言陳王故情。¶
或說陳王曰：¶
「客愚無知，¶
顓妄言，¶
輕威。」¶

# src: SHIJI 48.19.5 1960/61; Wang Liqi 1446; Takigawa 18; tr. Watson 1993, Han, vol.1 p. 9
# dating: 6220
陳王斬之。¶
諸陳王故人
皆自引去，¶
由是無親陳王者。¶
陳王以朱房為中正，¶
胡武為司過，¶
主司群臣。¶

# src: SHIJI 48.19.6 1960/61; Wang Liqi 1446; Takigawa 18; tr. Watson 1993, Han, vol.1 p. 9
# dating: 6220
諸將徇地，至，
令之不是者，¶
繫而罪之，¶
以苛察為忠。¶
其所不善者，¶
弗下吏，¶
輒自治之。¶
陳王信用之。¶
諸將以其故不親附。¶
此其所以敗也。

# src: SHIJI 48.20.1 1961; Wang Liqi 1446; Takigawa 20; tr. Watson 1993, Han, vol.1 p. 9
# dating: 6220
<pb:KR2a0001_tls_400-1159a>¶
陳勝雖已死，¶
其所置遣侯王將相
竟亡秦，¶
由涉首事也。¶
高祖時為
陳涉置守冢三十家碭，¶
至今
血食。

# src: SHIJI 48.21.1 1961; Wang Liqi 1447; Takigawa 20; tr. Watson 1993, Han, vol.1 p. 10
# dating: 6220
<pb:KR2a0001_tls_400-1160a>¶
褚先生曰：¶
地形險阻，¶
所以為固也；¶
兵革刑法，¶
所以為治也。¶
猶未足恃也。¶
夫先王以仁義為本，¶
而以固塞文法
為枝葉，¶
豈不然哉！¶
吾聞賈生之稱曰：<pb:KR2a0001_tls_400-1161a>¶

# src: SHIJI 48.22.1 1962/63; Wang Liqi 1447; Takigawa 21; tr. Watson 1993, Han, vol.1 p. 10
# dating: 6220
秦孝公
據殽函之固，¶
擁雍州之地，¶
君臣固守，¶
以窺周室。¶
有席卷天下，¶
包舉宇內，¶
囊括四海之意，¶
并吞八荒之心。¶

# src: SHIJI 48.22.2 1962/63; Wang Liqi 1447; Takigawa 21; tr. Watson 1993, Han, vol.1 p. 10
# dating: 6220
當是時也，¶
商君佐之，¶
內立法度，¶
務耕織，¶
修守戰之備；¶
外連衡
而鬭諸侯。¶
於是秦人拱手而取西河之外。

# src: SHIJI 48.23.1 1963/64; Wang Liqi 1447; Takigawa 21; tr. Watson 1993, Han, vol.1 p. 10
# dating: 6220
<pb:KR2a0001_tls_400-1162a>¶
孝公既沒，¶
惠文王、¶武王、昭王
蒙故業，¶
因遺策，¶
南取漢中，¶
西舉巴蜀，¶
東割膏腴之地，¶
收要害之郡。¶

# src: SHIJI 48.23.2 1963/64; Wang Liqi 1447; Takigawa 21; tr. Watson 1993, Han, vol.1 p. 10
# dating: 6220
諸侯恐懼，¶
會盟而謀弱秦。¶
不愛珍器重寶肥饒之地，¶
以至天下之士。¶
合從締交，¶
相與為一。¶

# src: SHIJI 48.23.3 1963/64; Wang Liqi 1447; Takigawa 21; tr. Watson 1993, Han, vol.1 p. 10
# dating: 6220
當此之時，¶
齊有孟嘗，¶
趙有平原，¶
楚有秦申，¶
魏有信陵：¶
此四君者，¶
皆明知而忠信，¶
寬厚而愛人，¶
尊賢而重士。¶
約從連衡，¶
兼韓、¶魏、燕、趙、
宋、¶衛、中山之眾。¶

# src: SHIJI 48.23.4 1963/64; Wang Liqi 1447; Takigawa 21; tr. Watson 1993, Han, vol.1 p. 11
# dating: 6220
於是六國之士
有甯越、¶徐尚、蘇秦、¶
杜赫之屬為之謀，¶
齊明、¶周冣、¶陳軫、邵滑、¶
樓緩、¶翟景、蘇厲、¶
樂毅之徒通其意，¶
吳起、¶孫臏、¶帶他、兒良、¶
王廖、¶田忌、廉頗、¶
趙奢之倫制其兵。¶

# src: SHIJI 48.23.5 1963/64; Wang Liqi 1447; Takigawa 21; tr. Watson 1993, Han, vol.1 p. 11
# dating: 6220
嘗以什倍之地，¶
百萬之師，¶
仰關而攻秦。¶
秦人開關而延敵，¶
九國之師遁逃
而不敢進。¶
秦無亡矢遺鏃之費，¶
而天下固已困矣。¶
於是從散約敗，¶
爭割地而賂秦。¶

# src: SHIJI 48.24.1 1963/64; Wang Liqi 1448; Takigawa 22; tr. Watson 1993, Han, vol.1 p. 11
# dating: 6220
秦有餘力而制其獘，¶
追亡逐北，¶
伏尸百萬，¶
流血漂櫓，¶
因利乘便，¶
宰割天下，¶
分裂山河，¶
彊國請服，¶
弱國入朝。

# src: SHIJI 48.25.1 1964; Wang Liqi 1448; Takigawa 22; tr. Watson 1993, Han, vol.1 p. 11
# dating: 6220
<pb:KR2a0001_tls_400-1163a>¶
「施及孝文王、莊襄王，¶
享國之日淺，¶
國家無事。

# src: SHIJI 48.26.1 1964; Wang Liqi 1448; Takigawa 22; tr. Watson 1993, Han, vol.1 p. 11
# dating: 6220
<pb:KR2a0001_tls_400-1164a>¶
及至始皇，¶
奮六世之餘烈，¶
振長策而御宇內，¶
吞二周而亡諸侯，¶
屐至尊而制六合，¶
執敲朴以鞭笞天下，¶
威振四海。¶

# src: SHIJI 48.26.2 1964; Wang Liqi 1448; Takigawa 22; tr. Watson 1993, Han, vol.1 p. 12
# dating: 6220
南取百越之地，¶
以為桂林、象郡，¶
百越之君俛首
係頸，¶
委命下吏。¶
乃使蒙恬北築長城
而守藩籬，¶
卻匈奴七百餘里，¶
胡人不敢南下
而牧馬，¶
士亦不敢貫弓而報怨。¶

# src: SHIJI 48.26.3 1964; Wang Liqi 1448; Takigawa 22; tr. Watson 1993, Han, vol.1 p. 12
# dating: 6220
於是廢先王之道，¶
燔百家之言，¶
以愚黔首。¶
墮名城，¶
殺豪俊，¶
收天下之兵
聚之咸陽，¶
銷鋒鍉，¶
鑄以為金人十二，¶
以弱天下之民。¶

# src: SHIJI 48.26.4 1964; Wang Liqi 1448; Takigawa 22; tr. Watson 1993, Han, vol.1 p. 12
# dating: 6220
然後踐華為城，¶
因河為池，¶
據億丈之城，¶
臨不測之谿
以為固。¶
良將勁弩，¶
守要害之處，¶
信臣精卒，¶
陳利兵而誰何。¶

# src: SHIJI 48.26.5 1964; Wang Liqi 1448; Takigawa 22; tr. Watson 1993, Han, vol.1 p. 12
# dating: 6220
天下已定，¶
始皇之心，¶
自以為關中之固，¶
金城千里，¶
子孫帝王萬世之業也。

# src: SHIJI 48.27.1 1964; Wang Liqi 1449; Takigawa 24; tr. Watson 1993, Han, vol.1 p. 12
# dating: 6220
<pb:KR2a0001_tls_400-1165a>¶
始皇既沒，¶
餘威振於殊俗。¶
然而陳涉甕牖繩樞之子，¶
甿隸之人，¶
而遷徙之徒也。¶
材能不及中人，¶
非有仲尼、墨翟之賢，¶
陶朱、猗頓之富也。¶
躡足行伍之閒，¶

# src: SHIJI 48.27.2 1964; Wang Liqi 1449; Takigawa 24; tr. Watson 1993, Han, vol.1 p. 12
# dating: 6220
俛仰仟佰之中，¶
率罷散之卒，¶
將數百之眾，¶
轉而攻秦。¶
斬木為兵，¶
揭竿為旗，¶
天下雲會響應，¶
贏糧而景從，¶
山東豪俊遂並起
而亡秦族矣。

# src: SHIJI 48.28.1 1964/65; Wang Liqi 1449; Takigawa 24; tr. Watson 1993, Han, vol.1 p. 13
# dating: 6220
<pb:KR2a0001_tls_400-1166a>¶
「且天下非小弱也；¶
雍州之地，¶
殽函之固自若也。¶
陳涉之位，¶
非尊於齊、楚、燕、¶
趙、韓、¶魏、宋、衛、中山之君也；¶

# src: SHIJI 48.28.2 1964/65; Wang Liqi 1449; Takigawa 24; tr. Watson 1993, Han, vol.1 p. 13
# dating: 6220
鉏耰棘矜，¶
非銛於句戟長鎩也；¶
適戍之眾，¶
非儔於九國之師也；¶
深謀遠慮，¶
行軍用兵之道，¶
非及鄉時之士也。¶

# src: SHIJI 48.28.3 1964/65; Wang Liqi 1450; Takigawa 24; tr. Watson 1993, Han, vol.1 p. 13
# dating: 6220
然而成敗異變，¶
功業相反也。¶
嘗試使山東之國與陳涉度長絜大，¶比權量力，¶則不可同年而語矣。¶

# src: SHIJI 48.28.4 1964/65; Wang Liqi 1450; Takigawa 24; tr. Watson 1993, Han, vol.1 p. 13
# dating: 6220
然而秦以區區之地，¶
致萬乘之權，¶
抑八州而朝同列，¶
百有餘年矣。¶
然後以六合為家，¶
殽函為宮。¶
一夫作難而七廟墮，¶
身死人手，¶
為天下笑者，¶
何也？¶
仁義不施，¶
而攻守之勢異也。」<pb:KR2a0001_tls_400-1167a>¶

# src: SHIJI 68.1.1 2227; Wang Liqi 1689; Takigawa 2; tr. Watson 1993,p.89
# dating: 6220
4.19《外戚世家第十九》
<pb:KR2a0001_tls_400-1168a>¶

自古受命帝王及繼體守文之君，¶
非獨內德茂也，¶
蓋亦有外戚之助焉。¶
夏之興也以塗山，¶
而桀之放也以末喜。¶
殷之興也以有娀，¶
紂之殺也嬖妲己。¶
周之興也以姜原及大任，¶
而幽王之禽也淫於襃姒。¶
故《易》基《乾》《坤》，¶
《詩》始《關雎》，¶
《書》美釐降，¶
《春秋》譏不親迎。¶
夫婦之際，¶
人道之大倫也。¶
禮之用，¶
唯婚姻為兢兢。¶
夫樂調而四時和，¶
陰陽之變，¶
萬物之統也。¶
可不慎與？¶
人能弘道，¶
無如命何。¶
甚哉，¶
妃匹之愛，¶
君不能得之於臣，¶
父不能得之於子，¶
況卑下乎！¶
既驩合矣，¶
或不能成子姓；¶
能成子姓矣，¶
或不能要其終；¶
豈非命也哉？¶
孔子罕稱命，¶
蓋難言之也。¶
非通幽明之變，¶
惡能識乎性命哉？
<pb:KR2a0001_tls_400-1169a>¶

太史公曰：¶
秦以前尚略矣，¶
其詳靡得而記焉。¶
漢興，¶
呂娥姁為高祖正后，¶
男為太子。¶
及晚節色衰愛弛，¶
而戚夫人有寵，¶
其子如意幾代太子者數矣。¶
及高祖崩，¶
呂后夷戚氏，¶
誅趙王，¶
而高祖後宮唯獨無寵疏遠者得無恙。
<pb:KR2a0001_tls_400-1170a>¶

呂后長女為宣平侯張敖妻，¶
敖女為孝惠皇后。¶
呂太后以重親故，¶
欲其生子萬方，¶
終無子，¶
詐取後宮人子為子。¶
及孝惠帝崩，¶
天下初定未久，¶
繼嗣不明。¶
於是貴外家，¶
王諸呂以為輔，¶
而以呂祿女為少帝后，¶
欲連固根本牢甚，¶
然無益也。
<pb:KR2a0001_tls_400-1171a>¶

高后崩，¶
合葬長陵。¶
祿、產等懼誅，¶
謀作亂。¶
大臣征之，¶
天誘其統，¶
卒滅呂氏。¶
唯獨置孝惠皇后居北宮。¶
迎立代王，¶
是為孝文帝，¶
奉漢宗廟。¶
此豈非天邪？¶
非天命孰能當之？
<pb:KR2a0001_tls_400-1172a>¶

薄太后，¶
父吳人，¶
姓薄氏，¶
秦時與故魏王宗家女魏媼通，¶
生薄姬，¶
而薄父死山陰，¶
因葬焉。
<pb:KR2a0001_tls_400-1173a>¶

及諸侯畔秦，¶
魏豹立為魏王，¶
而魏媼內其女於魏宮。¶
媼之許負所相，¶
相薄姬，¶
云當生天子。¶
是時項羽方與漢王相距滎陽，¶
天下未有所定。¶
豹初與漢擊楚，¶
及聞許負言，¶
心獨喜，¶
因背漢而畔，¶
中立，¶
更與楚連和。¶
漢使曹參等擊虜魏王豹，¶
以其國為郡，¶
而薄姬輸織室。¶
豹已死，¶
漢王入織室，¶
見薄姬有色，¶
詔內後宮，¶
歲餘不得幸。¶
始姬少時，¶
與管夫人、¶
趙子兒相愛，¶
約曰：¶
「先貴無相忘。」¶
已而管夫人、¶
趙子兒先幸漢王。¶
漢王坐河南宮成皋臺，¶
此兩美人相與笑薄姬初時約。¶
漢王聞之，¶
問其故，¶
兩人具以實告漢王。¶
漢王心慘然，¶
憐薄姬，¶
是日召而幸之。¶
薄姬曰：¶
「昨暮夜妾夢蒼龍據吾腹。」¶
高帝曰：¶
「此貴徵也，¶
吾為女遂成之。」¶
一幸生男，¶
是為代王。¶
其後薄姬希見高祖。
<pb:KR2a0001_tls_400-1174a>¶

高祖崩，¶
諸御幸姬戚夫人之屬，¶
呂太后怒，¶
皆幽之，¶
不得出宮。¶
而薄姬以希見故，¶
得出，¶
從子之代，¶
為代王太后。¶
太后弟薄昭從如代。
<pb:KR2a0001_tls_400-1175a>¶

代王立十七年，¶
高后崩。¶
大臣議立後，¶
疾外家呂氏彊，¶
皆稱薄氏仁善，¶
故迎代王，¶
立為孝文皇帝，¶
而太后改號曰皇太后，¶
弟薄昭封為軹侯。
<pb:KR2a0001_tls_400-1176a>¶

薄太后母亦前死，¶
葬櫟陽北。¶
於是乃追尊薄父為靈文侯，¶
會稽郡置園邑三百家，¶
長丞已下吏奉守冢，¶
寢廟上食祠如法。¶
而櫟陽北亦置靈文侯夫人園，¶
如靈文侯園儀。¶
薄太后以為母家魏王後，¶
早失父母，¶
其秦薄太后諸魏有力者，¶
於是召復魏氏，¶
賞賜各以親疏受之。¶
薄氏侯者凡一人。
<pb:KR2a0001_tls_400-1177a>¶

薄太后後文帝二年，¶
以孝景帝前二年崩，¶
葬南陵。¶
以呂后會葬長陵，¶
故特自起陵，¶
近孝文皇帝霸陵。
<pb:KR2a0001_tls_400-1178a>¶

竇太后，¶
趙之清河觀津人也。¶
呂太后時，¶
竇姬以良家子入宮侍太后。¶
太后出宮人以賜諸王，¶
各五人，¶
竇姬與在行中。¶
竇姬家在清河，¶
欲如趙近家，¶
請其主遣宦者吏：¶
「必置我籍趙之伍中。」¶
宦者忘之，¶
誤置其籍代伍中。¶
籍奏，¶
詔可，¶
當行。¶
竇姬涕泣，¶
怨其宦者，¶
不欲往，¶
相彊，¶
乃肯行。¶
至代，¶
代王獨幸竇姬，¶
生女嫖，¶
後生兩男。¶
而代王王后生四男。¶
先代王未入立為帝而王后卒。¶
及代王立為帝，¶
而王后所生四男更病死。¶
孝文帝立數月，¶
公卿請立太子，¶
而竇姬長男最長，¶
立為太子。¶
立竇姬為皇后，¶
女嫖為長公主。¶
其明年，¶
立少子武為代王，¶
已而又徙梁，¶
是為梁孝王。
<pb:KR2a0001_tls_400-1179a>¶

竇皇后親蚤卒，¶
葬觀津。¶
於是薄太后乃詔有司，¶
追尊竇后父為安成侯，¶
母曰安成夫人。¶
令清河置園邑二百家，¶
長丞奉守，¶
比靈文園法。
<pb:KR2a0001_tls_400-1180a>¶

竇皇后兄竇長君，¶
弟曰竇廣國，¶
字少君。¶
少君年四五歲時，¶
家貧，¶
為人所略賣，¶
其家不知其處。¶
傳十餘家，¶
至宜陽，¶
為其主入山作炭，¶
暮臥岸下百餘人，¶
岸崩，¶
盡壓殺臥者，¶
少君獨得脫，¶
不死。¶
自卜數日當為侯，¶
從其家之長安。¶
聞竇皇后新立，¶
家在觀津，¶
姓竇氏。¶
廣國去時雖小，¶
識其縣名及姓，¶
又常與其姊採桑墮，¶
用為符信，¶
上書自陳。¶
竇皇后言之於文帝，¶
召見，¶
問之，¶
具言其故，¶
果是。¶
又復問他何以為驗？¶
對曰：¶
「姊去我西時，¶
與我決於傳舍中，¶
丐沐沐我，¶
請食飯我，¶
乃去。」¶
於是竇后持之而泣，¶
泣涕交橫下。¶
侍御左右皆伏地泣，¶
助皇后悲哀。¶
乃厚賜田宅金錢，¶
封公昆弟，¶
家於長安。
<pb:KR2a0001_tls_400-1181a>¶

絳侯、¶
灌將軍等曰：¶
「吾屬不死，¶
命乃且縣此兩人。¶
兩人所出微，¶
不可不為擇師傅賓客，¶
又復效呂氏大事也。」¶
於是乃選長者士之有節行者與居。¶
竇長君、¶
少君由此為退讓君子，¶
不敢以尊貴驕人。
<pb:KR2a0001_tls_400-1182a>¶

竇皇后病，¶
失明。¶
文帝幸邯鄲慎夫人、¶
尹姬，¶
皆毋子。¶
孝文帝崩，¶
孝景帝立，¶
乃封廣國為章武侯。¶
長君前死，¶
封其子彭祖為南皮侯。¶
吳楚反時，¶
竇太后從昆弟子竇嬰，¶
任俠自喜，¶
將兵，¶
以軍功為魏其侯。¶
竇氏凡三人為侯。
<pb:KR2a0001_tls_400-1183a>¶

竇太后好黃帝、¶
老子言，¶
帝及太子諸竇不得不讀《黃帝》、¶
《老子》，¶
尊其術。
<pb:KR2a0001_tls_400-1184a>¶

竇太后後孝景帝六歲崩，¶
合葬霸陵。¶
遺詔盡以東宮金錢財物賜長公主嫖。
<pb:KR2a0001_tls_400-1185a>¶

王太后，¶
槐里人，¶
母曰臧兒。¶
臧兒者，¶
故燕王臧荼孫也。¶
臧兒嫁為槐里王仲妻，¶
生男曰信，¶
與兩女。¶
而仲死，¶
臧兒更嫁長陵田氏，¶
生男蚡、¶
勝。臧兒長女嫁為金王孫婦，¶
生一女矣，¶
而臧兒卜筮之，¶
曰兩女皆當貴。¶
因欲奇兩女，¶
乃奪金氏。¶
金氏怒，¶
不肯予決，¶
乃內之太子宮。¶
太子幸愛之，¶
生三女一男。¶
男方在身時，¶
王美人夢日入其懷。¶
以告太子，¶
太子曰：¶
「此貴徵也。」¶
未生而孝文帝崩，¶
孝景帝即位，¶
王夫人生男。
<pb:KR2a0001_tls_400-1186a>¶

先是臧兒又入其少女兒姁，¶
兒姁生四男。
<pb:KR2a0001_tls_400-1187a>¶

景帝為太子時，¶
薄太后以薄氏女為妃。¶
及景帝立，¶
立妃曰薄皇后。¶
皇后毋子，¶
毋寵。¶
薄太后崩，¶
廢薄皇后。
<pb:KR2a0001_tls_400-1188a>¶

景帝長男榮，¶
其母栗姬。¶
栗姬，¶
齊人也。¶
立榮為太子。¶
長公主嫖有女，¶
欲予為妃。¶
栗姬妒，¶
而景帝諸美人皆因長公主見景帝，¶
得貴幸，¶
皆過栗姬，¶
栗姬日怨怒，¶
謝長公主，¶
不許。¶
長公主欲予王夫人，¶
王夫人許之。¶
長公主怒，¶
而日讒栗姬短於景帝曰：¶
「栗姬與諸貴夫人幸姬會，¶
常使侍者祝唾其背，¶
挾邪媚道。」¶
景帝以故望之。
<pb:KR2a0001_tls_400-1189a>¶

景帝嘗體不安，¶
心不樂，¶
屬諸子為王者於栗姬，¶
曰：¶
「百歲後，¶
善視之。」¶
栗姬怒，¶
不肯應，¶
言不遜。¶
景帝恚，¶
心嗛之而未發也。
<pb:KR2a0001_tls_400-1190a>¶

長公主日譽王夫人男之美，¶
景帝亦賢之，¶
又有曩者所夢日符，¶
計未有所定。¶
王夫人知帝望栗姬，¶
因怒未解，¶
陰使人趣大臣立栗姬為皇后。¶
大行奏事畢，¶
曰：¶
「『子以母貴，¶
母以子貴』，¶
今太子母無號，¶
宜立為皇后。」¶
景帝怒曰：¶
「是而所宜言邪！」¶
遂案誅大行，¶
而廢太子為臨江王。¶
栗姬愈恚恨，¶
不得見，¶
以憂死。¶
卒立王夫人為皇后，¶
其男為太子，¶
封皇后兄信為蓋侯。
<pb:KR2a0001_tls_400-1191a>¶

景帝崩，¶
太子襲號為皇帝。¶
尊皇太后母臧兒為平原君。¶
封田蚡為武安侯，¶
勝為周陽侯。
<pb:KR2a0001_tls_400-1192a>¶

景帝十三男，¶
一男為帝，¶
十二男皆為王。¶
而兒姁早卒，¶
其四子皆為王。¶
王太后長女號曰平陽公主，¶
次為南宮公主，¶
次為林慮公主。
<pb:KR2a0001_tls_400-1193a>¶

蓋侯信好酒。¶
田蚡、¶
勝貪，¶
巧於文辭。¶
王仲蚤死，¶
葬槐里，¶
追尊為共侯，¶
置園邑二百家。¶
及平原君卒，¶
從田氏葬長陵，¶
置園比共侯園。¶
而王太后後孝景帝十六歲，¶
以元朔四年崩，¶
合葬陽陵。¶
王太后家凡三人為侯。
<pb:KR2a0001_tls_400-1194a>¶

衛皇后字子夫，¶
生微矣。¶
蓋其家號曰衛氏，¶
出平陽侯邑。¶
子夫為平陽主謳者。¶
武帝初即位，¶
數歲無子。¶
平陽主求諸良家子女十餘人，¶
飾置家。¶
武帝袚霸上還，¶
因過平陽主。¶
主見所侍美人，¶
上弗說。¶
既飲，¶
謳者進，¶
上望見，¶
獨說衛子夫。¶
是日，¶
武帝起更衣，¶
子夫侍尚衣軒中，¶
得幸。¶
上還坐，¶
驩甚，¶
賜平陽主金千斤。¶
主因奏子夫奉送入宮。¶
子夫上車，¶
平陽主拊其背曰：¶
「行矣，¶
彊飯，¶
勉之！¶
即貴，¶
無相忘。」¶
入宮歲餘，¶
竟不復幸。¶
武帝擇宮人不中用者，¶
斥出歸之。¶
衛子夫得見，¶
涕泣請出。¶
上憐之，¶
復幸，¶
遂有身，¶
尊寵日隆。¶
召其兄衛長君弟青為侍中。¶
而子夫後大幸，¶
有寵，¶
凡生三女一男。¶
男名據。
<pb:KR2a0001_tls_400-1195a>¶

初，¶
上為太子時，¶
娶長公主女為妃。¶
立為帝，¶
妃立為皇后，¶
姓陳氏，¶
無子。¶
上之得為嗣，¶
大長公主有力焉，¶
以故陳皇后驕貴。¶
聞衛子夫大幸，¶
恚，幾死者數矣。¶
上愈怒。¶
陳皇后挾婦人媚道，¶
其事頗覺，¶
於是廢陳皇后，¶
而立衛子夫為皇后。
<pb:KR2a0001_tls_400-1196a>¶

陳皇后母大長公主，¶
景帝姊也，¶
數讓武帝姊平陽公立曰：¶
「帝非我不得立，¶
已而棄損吾女，¶
臺何不自喜而倍本乎！」¶
平陽公主曰：¶
「用無子故廢耳。」¶
陳皇后求子，¶
與醫錢凡九千萬，¶
然竟無子。
<pb:KR2a0001_tls_400-1197a>¶

衛子夫已立為皇后，¶
先是衛長君死，¶
乃以衛青為將軍，¶
擊胡有功，¶
封為長平侯。¶
青三子在襁褓中，¶
皆封為死侯。¶
及衛皇后所謂姊衛少兒，¶
少兒生子霍去病，¶
以軍功封冠軍侯，¶
號驃騎將軍。¶
青號大將軍。¶
立衛皇后子據為太子。¶
衛氏枝屬以軍功起家，¶
五人為侯。
<pb:KR2a0001_tls_400-1198a>¶

及衛后色衰，¶
趙之王夫人幸，¶
有子，¶
為齊王。
<pb:KR2a0001_tls_400-1199a>¶

王夫人蚤卒。¶
而中山李夫人有寵，¶
有男一人，¶
為昌邑王。
<pb:KR2a0001_tls_400-1200a>¶

李夫人蚤卒，¶
其兄李延年以音幸，¶
號協律。¶
協律者，¶
故倡也。¶
兄弟皆坐姦，¶
族。是時其長兄廣利為貳師將軍，¶
伐大宛，¶
不及誅，¶
還，而上既夷李氏，¶
後憐其家，¶
乃封為海西侯。
<pb:KR2a0001_tls_400-1201a>¶

他姬子二人為燕王、¶
廣陵王。¶
其母無寵，¶
以憂死。
<pb:KR2a0001_tls_400-1202a>¶

及李夫人卒，¶
則有尹婕妤之屬，¶
更有寵。¶
然皆以倡見，¶
非王侯有土之士女，¶
不可以配人主也。
<pb:KR2a0001_tls_400-1203a>¶

褚先生曰：¶
臣為郎時，¶
問習漢家故事者鍾離生。¶
曰：王太后在民閒時所生女者，¶
父為金王孫。¶
王孫已死，¶
景帝崩後，¶
武帝已立，¶
王太后獨在。¶
而韓王孫名嫣素得幸武帝，¶
承閒白言太后有女在長陵也。¶
武帝曰：¶
「何不蚤言！」¶
乃使使往先視之，¶
在其家。¶
武帝乃自往迎取之。¶
蹕道，¶
先驅旄騎出棋城門，¶
乘輿馳至長陵。¶
當小市西入里，¶
里門閉，¶
暴開門，¶
乘輿直入此里，¶
通至金氏門外止，¶
使武騎圍其宅，¶
為其亡走，¶
身自往取不得也。¶
即使左右群臣入呼求之。¶
家人驚恐，¶
女亡匿內中床下。¶
扶持出門，¶
令拜謁。¶
武帝下車泣曰：¶
「嚄！¶
大姊，¶
何藏之深也！」¶
詔副車載之，¶
迴車馳還，¶
而直入長樂宮。¶
行詔門著引藉，¶
通到謁太后。¶
太后曰：¶
「帝倦矣，¶
何從來？」¶
帝曰：¶
「今者至長陵得臣姊，¶
與俱來。」¶
顧曰：¶
「謁太后！」¶
太后曰：¶
「女某邪？」¶
曰：¶
「是也。」¶
太后為下泣，¶
女亦伏地泣。¶
武帝奉酒前為壽，¶
奉錢千萬，¶
奴婢三百人，¶
公田百頃，¶
甲第，¶
以賜姊。¶
太后謝曰：¶
「為帝費焉。」¶
於是召平陽主、¶
南宮主、¶
林慮主三人俱來謁見姊，¶
因號曰脩成君。¶
有子男一人，¶
女一人。¶
男號為脩成子仲，¶
女為諸侯王王后。¶
此二子非劉氏，¶
以故太后憐之。¶
脩成子仲驕恣，¶
陵折吏民，¶
皆患苦之。
<pb:KR2a0001_tls_400-1204a>¶

衛子夫立為皇后，¶
后弟衛青字仲卿，¶
以大將軍封為長平侯。¶
四子，¶
長子伉為侯世子，¶
侯世子常侍中，¶
貴幸。¶
其三弟皆封為侯，¶
各千三百戶，¶
一曰陰安侯，¶
二曰發干侯，¶
三曰宜春侯，¶
貴震天下。¶
天下歌之曰：¶
「生男無喜，¶
生女無怒，¶
獨不見衛子夫霸天下！」
<pb:KR2a0001_tls_400-1205a>¶

是時平陽主寡居，¶
當用列侯尚主。¶
主與左右議長安中列侯可為夫者，¶
皆言大將軍可。¶
主笑曰：¶
「此出吾家，¶
常使令騎從我出入耳，¶
柰何用為夫乎？」¶
左右侍御者曰：¶
「今大將軍姊為皇后，¶
三子為侯，¶
富貴振動天下，¶
主何以易之乎？」¶
於是主乃許之。¶
言之皇后，¶
令白之武帝，¶
乃詔衛將軍尚平陽公主焉。
<pb:KR2a0001_tls_400-1206a>¶

褚先生曰：¶
丈夫龍變。¶
《傳》曰：¶
「蛇化為龍，¶
不變其文；¶
家化為國，¶
不變其姓。」¶
丈夫當時富貴，¶
百惡滅除，¶
光耀榮華，¶
貧賤之時何足累之哉！
<pb:KR2a0001_tls_400-1207a>¶

武帝時，¶
幸夫人尹婕妤。¶
邢夫人號娙娥，¶
眾人謂之¶
「娙何」。¶
娙何秩比中二千石，¶
容華秩比二千石，¶
婕妤秩比列侯。¶
常從婕妤遷為皇后。
<pb:KR2a0001_tls_400-1208a>¶

尹夫人與邢夫人同時並幸，¶
有詔不得相見。¶
尹夫人自請武帝，¶
願望見邢夫人，¶
帝許之。¶
即令他夫人飾，¶
從御者數十人，¶
為邢夫人來前。¶
尹夫人前見之，¶
曰：¶
「此非邢夫人身也。」¶
帝曰：¶
「何以言之？」¶
對曰：¶
「視其身貌形狀，¶
不足以當人主矣。」¶
於是帝乃詔使邢夫人衣故衣，¶
獨身來前。¶
尹夫人望見之，¶
曰：¶
「此真是也。」¶
於是乃低頭俛而泣，¶
自痛其不如也。¶
諺曰：¶
「美女入室，¶
惡女之仇。」
<pb:KR2a0001_tls_400-1209a>¶

褚先生曰：¶
浴不必江海，¶
要之去垢；¶
馬不必騏驥，¶
要之善走；¶
士不必賢世，¶
要之知道；¶
女不必貴種，¶
要之貞好。¶
《傳》曰：¶
「女無美惡，¶
入室見妒；¶
士無賢不肖，¶
入朝見嫉。」¶
美女者，¶
惡女之仇。¶
豈不然哉！
<pb:KR2a0001_tls_400-1210a>¶

鉤弋夫人姓趙氏，¶
河閒人也。¶
得幸武帝，¶
生子一人，¶
昭帝是也。¶
武帝年七十，¶
乃生昭帝。¶
昭帝立時，¶
年五歲耳。
<pb:KR2a0001_tls_400-1211a>¶

衛太子廢後，¶
未復立太子。¶
而燕王旦上書，¶
願歸國入宿衛。¶
武帝怒，¶
立斬其使者於北闕。
<pb:KR2a0001_tls_400-1212a>¶

上居甘泉宮，¶
召畫工圖畫周公負成王也。¶
於是左右群臣知武帝意欲立少子也。¶
後數日，¶
帝譴責鉤弋夫人。¶
夫人脫簪珥叩頭。¶
帝曰：¶
「引持去，¶
送掖庭獄！」¶
夫人還顧，¶
帝曰：¶
「趣行，¶
女不得活！」¶
夫人死雲陽宮。¶
時暴風揚塵，¶
百姓感傷。¶
使者夜持棺往葬之，¶
封識其處。
<pb:KR2a0001_tls_400-1213a>¶

其後帝閑居，¶
問左右曰：¶
「人言云何？」¶
左右對曰：¶
「人言且立其子，¶
何去其母乎？」¶
帝曰：¶
「然。¶
是非兒曹愚人所知也。¶
往古國家所以亂也，¶
由主少母壯也。¶
女主獨居驕蹇，¶
淫亂自恣，¶
莫能禁也。¶
女不聞呂后邪？」¶
故諸為武帝生子者，¶
無男女，¶
其母無不譴死，¶
豈可謂非賢聖哉！¶
昭然遠見，¶
為後世計慮，¶
固非淺聞愚儒之所及也。¶
謚為¶
「武」，¶
豈虛哉！
<pb:KR2a0001_tls_400-1214a>¶

4.20《楚元王世家第二十》
<pb:KR2a0001_tls_400-1215a>¶

楚元王劉交者，¶
高祖之同母少弟也，¶
字游。
<pb:KR2a0001_tls_400-1216a>¶

高祖兄弟四人，¶
長兄伯，¶
伯蚤卒。¶
始高祖微時，¶
嘗辟事，¶
時時與賓客過巨嫂食。¶
嫂厭叔，¶
叔與客來，¶
嫂詳為羹盡，¶
櫟釜，¶
賓客以故去。¶
已而視釜中尚有羹，¶
高祖由此怨其嫂。¶
及高祖為帝，¶
封昆弟，¶
而伯子獨不得封。¶
太上皇以為言，¶
高祖曰：¶
「某非忘封之也，¶
為其母不長者耳。」¶
於是乃封其子信為羹頡侯。¶
而王次兄仲於代。
<pb:KR2a0001_tls_400-1217a>¶

高祖六年，¶
已禽楚王韓信於陳，¶
乃以弟交為楚王，¶
都彭城。¶
即位二十三年卒，¶
子夷王郢立。¶
夷王四年卒，¶
子王戊立。
<pb:KR2a0001_tls_400-1218a>¶

王戊立二十年，¶
冬，坐為薄太后服私姦，¶
削東海郡。¶
春，戊與吳王合謀反，¶
其相張尚、¶
太傳趙夷吾諫，¶
不聽。¶
戊則殺尚、¶
夷吾，¶
起兵與吳西攻梁，¶
破棘壁。¶
至昌邑南，¶
與漢將周惡夫戰。¶
漢絕吳楚糧道，¶
士卒飢，¶
吳王走，¶
楚王戊自殺，¶
軍遂降漢。
<pb:KR2a0001_tls_400-1219a>¶

漢已平吳楚，¶
孝景帝欲以德侯子續吳，¶
以元王子禮續楚。¶
竇太后曰：¶
「吳王，¶
老人也，¶
宜為宗室順善。¶
今乃首率七國，¶
紛亂天下，¶
柰何續其後！」¶
不許吳，¶
許立楚後。¶
是時禮為漢宗正。¶
乃拜禮為楚王，¶
奉元王宗廟，¶
是為楚文王。
<pb:KR2a0001_tls_400-1220a>¶

文王立三年卒，¶
子安王道立。¶
安王二十二年卒，¶
子襄王注立。¶
襄王立十四年卒，¶
子王純代立。¶
王純立，¶
地節二年，¶
中人上書告楚王謀反，¶
王自殺，¶
國除，¶
入漢為彭城郡。
<pb:KR2a0001_tls_400-1221a>¶

趙王劉遂者，¶
其父高祖中子，¶
名友，¶
謚曰¶
「幽」。¶
幽王以憂死，¶
故為¶
「幽」。¶
高后王呂祿於趙，¶
一歲而高后崩。¶
大臣誅諸呂呂祿等，¶
乃立幽王子遂為趙王。
<pb:KR2a0001_tls_400-1222a>¶

孝文帝即位二年，¶
立遂弟辟彊，¶
取趙之河閒郡為河閒王，¶
是為文王。¶
立十三年卒，¶
子哀王福立。¶
一年卒，¶
無子，¶
絕後，¶
國除，¶
入于漢。
<pb:KR2a0001_tls_400-1223a>¶

遂既王趙二十六年，¶
孝景帝時坐鼂錯以適削趙王常山之郡。¶
吳楚反，¶
趙王遂與合謀起兵。¶
其相建德、¶
內史王悍諫，¶
不聽。¶
遂燒殺建德、¶
王悍，¶
發兵屯其西界，¶
欲待吳與俱西。¶
北使匈奴，¶
與連和攻漢。¶
漢使曲周侯酈寄擊之。¶
趙王遂還，¶
城守邯鄲，¶
相距七月。¶
吳楚敗於梁，¶
不能西。¶
匈奴聞之，¶
亦止，¶
不肯入漢邊。¶
欒布自破齊還，¶
乃并兵引水灌趙城。¶
趙城壞，¶
趙王自殺，¶
邯鄲遂降。¶
趙幽王絕後。
<pb:KR2a0001_tls_400-1224a>¶

太史公曰：¶
國之將興，¶
必有禎祥，¶
君子用而小人退。　¶
國之將亡，¶
賢人隱，¶
亂臣貴。¶
使楚王戊毋刑申公，¶
遵其言，¶
趙任防與先生，¶
豈有篡殺之謀，¶
為天下僇哉？¶
賢人乎，¶
賢人乎！¶
非質有其內，¶
惡能用之哉？¶
甚矣，¶
「安危在出令，¶
存亡在所任」，¶
誠哉是言也！
<pb:KR2a0001_tls_400-1225a>¶

4.21《荊燕世家第二十一》
<pb:KR2a0001_tls_400-1226a>¶

荊王劉賈者，¶
諸劉，¶
不知其何屬初起時。¶
漢王元年，¶
還定三秦，¶
劉賈為將軍，¶
定塞地，¶
從東擊項籍。
<pb:KR2a0001_tls_400-1227a>¶

漢四年，¶
漢王之敗成皋，¶
北渡河，¶
得張耳、¶
韓信軍，¶
軍脩武，¶
深溝高壘，¶
使劉賈將二萬人，¶
騎數百，¶
渡白馬津入楚地，¶
燒其積聚，¶
以破其業，¶
無以給項王軍食。¶
已而楚擊劉賈，¶
賈輒壁不肯與戰，¶
而與彭越相保。
<pb:KR2a0001_tls_400-1228a>¶

漢五年，¶
漢王追項籍至固陵，¶
使劉賈南渡淮圍壽春。¶
還至，¶
使人閒招楚大司馬周殷。¶
周殷反楚，¶
佐劉賈舉九江，¶
迎武王黥布兵，¶
皆會垓下，¶
共擊項籍。¶
漢王因使劉賈將九江兵，¶
與太尉盧綰西南擊臨江王共尉。¶
共尉已死，¶
以臨江為南郡。
<pb:KR2a0001_tls_400-1229a>¶

漢六年春，¶
會諸侯於陳，¶
廢楚王信，¶
囚之，¶
分其地為二國。¶
當是時也，¶
高祖子幼，¶
昆弟少，¶
又不賢，¶
欲王同姓以鎮天下，¶
乃詔曰：¶
「將軍劉賈有功，¶
及擇子弟可以為王者。」¶
群臣皆曰：¶
「立劉賈為荊王，¶
王淮東五十二城；¶
高祖弟交為楚王，¶
王淮西三十六城。」¶
因立子肥為齊王。¶
始王昆弟劉氏也。
<pb:KR2a0001_tls_400-1230a>¶

高祖十一年秋，¶
淮南王黥布反，¶
東擊荊。¶
荊王賈與戰，¶
不勝，¶
走富陵，¶
為布軍所殺。¶
高祖自擊破布。¶
十二年，¶
立沛侯劉濞為吳王，¶
王故荊地。
<pb:KR2a0001_tls_400-1231a>¶

燕王劉澤者，¶
諸劉遠屬也。¶
高帝三年，¶
澤為郎中。¶
高帝十一年，¶
澤以將軍擊陳豨，¶
得王黃，¶
為營陵侯。
<pb:KR2a0001_tls_400-1232a>¶

高后時，¶
齊人田生游乏資，¶
以畫干營陵侯澤。¶
澤大說之，¶
用金二百斤為田生壽。¶
田生已得金，¶
即歸齊。¶
二年，¶
澤使人謂田生曰：¶
「弗與矣。」¶
田生如長安，¶
不見澤，¶
而假大宅，¶
令其子求事呂后所幸大謁者張子卿。¶
居數月，¶
田生子請張卿臨，¶
親脩具。¶
張卿許往。¶
田生盛帷帳共具，¶
譬如列侯。¶
張卿驚。¶
酒酣，¶
乃屏人說張卿曰：¶
「臣觀諸侯王邸弟百餘，¶
皆高祖一切功臣。¶
今呂氏雅故本推轂高帝就天下，¶
功至大，¶
又親戚太后之重。¶
太后春秋長，¶
諸呂弱，¶
大后欲立呂產為王，¶
王代。¶
太后又重發之，¶
恐大臣不聽。¶
今卿最幸，¶
大臣所敬，¶
何不風大臣以聞太后，¶
太后必喜。¶
諸呂已王，¶
萬戶侯亦卿之有。¶
太后心欲之，¶
而鄉為內臣，¶
不急發，¶
恐禍及身矣。」¶
張卿大然之，¶
乃風大臣語太后。¶
太后朝，¶
因問大臣。¶
大臣請立呂產為呂王。¶
太后賜張卿千斤金，¶
張卿以其半與田生。¶
田生弗受，¶
因說之曰：¶
「呂產王也，¶
諸大臣未大服。¶
今營陵侯澤，¶
諸劉，¶
為大將軍，¶
獨此尚觖望。¶
今卿言太后，¶
列十餘縣王之，¶
彼得王，¶
喜去，¶
諸呂王益固矣。」¶
張卿入言，¶
太后然之。¶
乃以營陵侯劉澤為琅邪王。¶
琅邪王乃與田生之國。¶
田生勸澤急行，¶
毋留。¶
出關，¶
太后果使人追止之，¶
已出，¶
即還。
<pb:KR2a0001_tls_400-1233a>¶

及太后崩，¶
琅邪王澤乃曰：¶
「帝少，¶
諸呂用事，¶
劉氏弧弱。」¶
乃引兵與齊王合謀西，¶
欲誅諸呂。¶
至梁，¶
聞漢遣灌將軍屯滎陽，¶
澤還兵備西界，¶
遂跳驅至長安。¶
代王亦從代至。¶
諸將相與琅邪王共立代王為天子。¶
天子乃徒澤為燕王，¶
乃復以琅邪予齊，¶
復故地。
<pb:KR2a0001_tls_400-1234a>¶

澤王燕二年，¶
薨，謚為敬王。¶
傳子嘉，¶
為康王。
<pb:KR2a0001_tls_400-1235a>¶

至孫定國，¶
與父康王姬姦，¶
生子男一人。¶
奪弟妻為姬。¶
與子女三人姦。¶
定國有所欲誅殺臣肥如令郢人，¶
郢人等告定國，¶
定國使謁者以他法劾捕格殺郢人以滅口。¶
至元朔元年，¶
郢人昆弟復上書具言定國陰事，¶
以此發覺。¶
詔下公卿，¶
皆議曰：¶
「定國禽獸行，¶
亂人倫，¶
逆天，¶
當誅。」¶
上許之。¶
定國自殺，¶
國除為郡。
<pb:KR2a0001_tls_400-1236a>¶

太史公曰：¶
荊王王也，¶
由漢初定，¶
天下未集，¶
故劉賈雖屬疏，¶
然以策為王，¶
填江淮之閒。¶
劉澤之王，¶
權激呂氏，¶
然劉澤卒南面稱孤者三世。¶
事發相重，¶
豈不為偉乎！
<pb:KR2a0001_tls_400-1237a>¶

4.22《齊悼惠王世家第二十二》
<pb:KR2a0001_tls_400-1238a>¶

齊悼惠王劉肥者，¶
高祖長庶男也。¶
其母外婦也，¶
曰曹氏。¶
高祖六年，¶
立肥為齊王，¶
食七十城，¶
諸民能齊言者皆予齊王。
<pb:KR2a0001_tls_400-1239a>¶

齊王，¶
孝惠帝兄也。¶
孝惠帝二年，¶
齊王入朝。¶
惠帝與齊王燕飲，¶
亢禮如家人。¶
呂太后怒，¶
且誅齊王。¶
齊王懼不得脫，¶
乃用其內史勳計，¶
獻城陽郡，¶
以為魯元公主湯沐邑。¶
呂太后喜，¶
乃得辭就國。
<pb:KR2a0001_tls_400-1240a>¶

悼惠王即位十二年，¶
以惠帝六年卒。¶
子襄立，¶
是為哀王。
<pb:KR2a0001_tls_400-1241a>¶

哀王元年，¶
孝惠帝崩，¶
呂太后稱制，¶
天下事皆決於高后。¶
二年，¶
高后立其兄子酈侯。¶
呂台為呂王，¶
割齊之濟南郡為呂王奉邑。
<pb:KR2a0001_tls_400-1242a>¶

哀王三年，¶
其弟章入宿衛於漢，¶
呂太后封為朱虛侯，¶
以呂祿女妻之。¶
後四年，¶
封章弟興居為東牟侯，¶
皆宿衛長安中。
<pb:KR2a0001_tls_400-1243a>¶

哀王八年，¶
高后割齊琅邪郡立營陵侯劉澤為琅邪王。
<pb:KR2a0001_tls_400-1244a>¶

其明年，¶
趙王友入朝，¶
幽死于邸。¶
三趙王皆廢。¶
高后立諸呂為三王，¶
擅權用事。
<pb:KR2a0001_tls_400-1245a>¶

朱虛侯年二十，¶
有氣力，¶
忿劉氏不得職。¶
嘗入侍高后燕飲，¶
高后令朱虛劉章為酒吏。¶
章自請曰：¶
「臣，¶
將種也，¶
請得以軍法行酒。」¶
高后曰：¶
「可。」¶
酒酣，¶
章進飲歌舞。¶
已而曰：¶
「請為太后言耕田歌。」¶
高后兒子畜之，¶
笑曰：¶
「顧而父知田耳。¶
若生而為王子，¶
安知田乎？」¶
章曰：¶
「臣知之。」¶
太后曰：¶
「試為我言田。」¶
章曰：¶
「深耕穊種，¶
立苗欲疏；¶
非其種者，¶
鉏而去之。」¶
呂后默然。¶
頃之，¶
諸呂有一人醉，¶
亡酒，¶
章追，¶
拔劍斬之，¶
而還報曰：¶
「有亡酒一人，¶
臣謹行法斬之。」¶
太后左右皆大驚。¶
業已許其軍法，¶
無以罪也。¶
因罷。¶
自是之後，¶
諸呂憚朱虛侯，¶
雖大臣皆依朱虛侯，¶
劉氏為益彊。
<pb:KR2a0001_tls_400-1246a>¶

其明年，¶
高后崩。¶
趙王呂祿為上將軍，¶
呂王產為相國，¶
皆居長安中，¶
聚兵以威大臣，¶
欲為亂。¶
朱虛侯章以呂祿女為婦，¶
知其謀，¶
乃使人陰出告其兄齊王，¶
欲令發兵西，¶
朱虛侯、¶
東牟侯為內應，¶
以誅諸呂，¶
因立齊王為帝。
<pb:KR2a0001_tls_400-1247a>¶

齊王既聞此計，¶
乃與其舅父駟鈞、¶
郎中令祝午、¶
中尉魏勃陰謀發兵。¶
齊相召平聞之，¶
乃發卒衛王宮。¶
魏勃紿召平曰：¶
「王欲發兵，¶
非有漢虎符驗也。¶
而相君圍王，¶
固善。¶
勃請為君將兵衛衛王。」¶
召平信之，¶
乃使魏勃將兵圍王宮。¶
勃既將兵，¶
使圍相府。¶
召平曰：¶
「嗟乎！¶
道家之言¶
『當斷不斷，¶
反受其亂』，¶
乃是也。」¶
遂自殺。¶
於是齊王以駟鈞為相，¶
魏勃為將軍，¶
祝午為內史，¶
悉發國中兵。¶
使祝午東詐琅邪王曰：¶
「呂氏作亂，¶
齊王發兵欲西誅之。¶
齊王自以兒子，¶
年少，¶
不習兵革之事，¶
願舉國委大王。¶
大王自高帝將也，¶
習戰事。¶
齊王不敢離兵，¶
使臣請大王幸之臨菑見齊王計事，¶
并將齊兵以西平關中之亂。」¶
琅邪王信之，¶
以為然，¶
迺馳見齊王。¶
齊王與魏勃等因留琅邪王，¶
而使祝午盡發琅邪國而并將其兵。
<pb:KR2a0001_tls_400-1248a>¶

琅邪王劉澤既見欺，¶
不得反國，¶
乃說齊王曰：¶
「齊悼惠王高皇帝長子，¶
推本言之，¶
而大王高皇帝適長孫也，¶
當立。¶
今諸大臣狐疑未有所定，¶
而澤於劉氏最為長年，¶
大臣固待澤決計。¶
今大王留臣無為也，¶
不如使我入關計事。」¶
齊王以為然，¶
乃益具車送琅邪王。
<pb:KR2a0001_tls_400-1249a>¶

琅邪王既行，¶
齊遂舉兵西攻呂國之濟南。¶
於是齊哀王遺諸侯王書曰：¶
「高帝平定天下，¶
王諸子弟，¶
悼惠王於齊。¶
悼惠王薨，¶
惠帝使留侯張良立臣為齊王。¶
惠帝崩，¶
高后用事，¶
春秋高，¶
聽諸呂擅廢高帝所立，¶
又殺三趙王，¶
滅梁、¶
燕、趙以王諸呂，¶
分齊國為四。¶
忠臣進諫，¶
上惑亂不聽。¶
今高后崩，¶
皇帝春秋富，¶
未能治天下，¶
固恃大臣諸侯。¶
今諸呂又擅自尊官，¶
聚兵嚴威，¶
劫列侯忠臣，¶
矯制以令天下，¶
宗廟所以危。¶
今寡人率兵入誅不當為王者。」
<pb:KR2a0001_tls_400-1250a>¶

漢聞齊發兵而西，¶
相國呂產乃遣大將軍灌嬰東擊之。¶
灌嬰至滎陽，¶
乃謀曰：¶
「諸呂將兵居關中，¶
欲危劉氏而自立。¶
我今破齊還報，¶
是益呂氏資也。」¶
乃留兵屯滎陽，¶
使使喻齊王及諸侯，¶
與連和，¶
以待呂氏之變而共誅之。¶
齊王聞之，¶
乃西取其故濟南郡，¶
亦屯兵於齊西界以待約。
<pb:KR2a0001_tls_400-1251a>¶

呂祿、¶
呂產欲作亂關中，¶
朱虛侯與太尉勃、¶
丞相平等誅之。¶
朱虛侯首先斬呂產，¶
於是太尉勃等乃得盡誅諸呂。¶
而琅邪王亦從齊至長安。
<pb:KR2a0001_tls_400-1252a>¶

大臣議欲立齊王，¶
而琅邪王及大臣曰：¶
「齊王母家駟鈞，¶
惡戾，¶
虎而冠者也。¶
方以呂氏故幾亂天下，¶
今又立齊王，¶
是欲復為呂氏也。¶
代王母家薄氏，¶
君子長者；¶
且代王又親高帝子，¶
於今見在，¶
且最為長。¶
以子則順，¶
以善人則大臣安。」¶
於是大臣乃謀迎立代王，¶
而遣朱虛侯以誅呂氏事告齊王，¶
令罷兵。
<pb:KR2a0001_tls_400-1253a>¶

灌嬰在滎陽，¶
聞魏勃本教齊王反，¶
既誅呂氏，¶
罷齊兵，¶
使使召責問魏勃。¶
勃曰：¶
「失火之家，¶
豈暇先言大人而後救火乎！」¶
因退立，¶
股戰而栗，¶
恐不能言者，¶
終無他語。¶
灌將軍熟視笑曰：¶
「人謂魏勃勇，¶
妄庸人耳，¶
何能為乎！」¶
乃罷魏勃。¶
魏勃父以善鼓琴見秦皇帝。¶
及魏勃少時，¶
欲求見齊相曹參，¶
家貧無以自通，¶
乃常獨早夜埽齊相舍人門外。¶
相舍人怪之，¶
以為物，¶
而伺之，¶
得勃。¶
勃曰：¶
「願見相君，¶
無因，¶
故為子埽，¶
欲以求見。」¶
於是舍人見勃曹參，¶
因以為舍人。¶
一為參御，¶
言事，¶
參以為賢，¶
言之齊悼惠王。¶
悼惠王召見，¶
則拜為內史。¶
始，悼惠王得自置二千石。¶
及悼惠王卒而哀王立，¶
勃用事，¶
重於齊相。
<pb:KR2a0001_tls_400-1254a>¶

王既罷兵歸，¶
而代王來立，¶
是為孝文帝。
<pb:KR2a0001_tls_400-1255a>¶

孝文帝元年，¶
盡以高后時所割齊之城陽、¶
琅邪、¶
濟南郡復與齊，¶
而徙琅邪王王燕，¶
益封朱虛侯、¶
東牟侯各二千戶。
<pb:KR2a0001_tls_400-1256a>¶

是歲，¶
齊哀王卒，¶
太子則立，¶
是為文王。
<pb:KR2a0001_tls_400-1257a>¶

齊文王元年，¶
漢以齊之城陽郡立朱虛侯為城陽王，¶
以齊濟北郡立東牟侯為濟北王。
<pb:KR2a0001_tls_400-1258a>¶

二年，¶
濟北王反，¶
漢誅殺之，¶
地入于漢。
<pb:KR2a0001_tls_400-1259a>¶

後二年，¶
孝文帝盡封齊悼惠王子罷軍等七人皆為列侯。
<pb:KR2a0001_tls_400-1260a>¶

齊文王立十四年卒，¶
無子，¶
國除，¶
地入于漢。
<pb:KR2a0001_tls_400-1261a>¶

後一歲，¶
孝文帝以所封悼惠王子分齊為王，¶
齊孝王將閭以悼惠王子楊虛侯為齊王。¶
故齊別郡盡以王悼惠王子：¶
子志為濟北王，¶
子辟光為濟南王，¶
子賢為菑川王，¶
子卬為膠西王，¶
子雄渠為膠東王，¶
與城陽、¶
齊凡七王。
<pb:KR2a0001_tls_400-1262a>¶

齊孝王十一年，¶
吳王濞、¶
楚王戊反，¶
興兵西，¶
告諸侯曰¶
「將誅漢賊臣鼂錯以安宗廟」。¶
膠西、¶
膠東、¶
菑川、¶
濟南皆擅發兵應吳楚。¶
欲與齊，¶
齊孝王狐疑，¶
城守不聽，¶
三國兵共圍齊。¶
齊王使路中大夫告於天子。¶
天子復令路中大夫還告齊王：¶
「善堅守，¶
吾兵今破吳楚矣。」¶
路中大夫至，¶
三國兵圍臨菑數重，¶
無從入。¶
三國將劫與路中大夫盟，¶
曰：¶
「若反言漢已破矣，¶
齊趣下三國，¶
不且見屠。」¶
路中大夫既許之，¶
至城下，¶
望見齊王，¶
曰：¶
「漢已發兵百萬，¶
使太尉周亞夫擊破吳楚，¶
方引兵救齊，¶
齊必堅守無下！」¶
三國將誅路中大夫。
<pb:KR2a0001_tls_400-1263a>¶

齊初圍急，¶
陰與三國通謀，¶
約未定，¶
會聞路中大夫從漢來，¶
喜，及其大臣乃復勸王毋下三國。¶
居無何，¶
漢將欒布、¶
平陽侯等兵至齊，¶
擊破三國兵，¶
解齊圍。¶
已而復聞齊初與三國有謀，¶
將欲移兵伐齊。¶
齊孝王懼，¶
乃飲藥自殺。¶
景帝聞之，¶
以為齊首善，¶
以迫劫有謀，¶
非其罪也，¶
乃立孝王太子壽為齊王，¶
是為懿王，¶
續齊後。¶
而膠西、¶
膠東、¶
濟南、¶
菑川王咸誅滅，¶
地入于漢。¶
徙濟北王王菑川。¶
齊懿王立二十二年卒，¶
子次景立，¶
是為厲王。
<pb:KR2a0001_tls_400-1264a>¶

齊厲王，¶
其母曰紀太后。¶
太后取其弟紀氏女為厲王后。¶
王不愛紀氏女。¶
太后欲其家重寵，¶
令其長女紀翁主入王宮，¶
正其後宮，¶
毋令得近王，¶
欲令愛紀氏女。¶
王因與其姊翁主姦。
<pb:KR2a0001_tls_400-1265a>¶

齊有宦者徐甲，¶
入事漢皇太后。¶
皇太后有愛女曰脩成君，¶
脩成君非劉氏，¶
太后憐之。¶
脩成君有女名娥，¶
太后欲嫁之於諸侯，¶
宦者甲乃請使齊，¶
必令王上書請娥。¶
皇太后喜，¶
使甲之齊。¶
是時齊人主父偃知甲之使齊以取后事，¶
亦因謂甲：¶
「即事成，¶
幸言偃女願得充王後宮。」¶
甲既至齊，¶
風以此事。¶
紀太后大怒，¶
曰：¶
「王有后，¶
後宮具備。¶
且甲，¶
齊貧人，¶
急乃為宦者，¶
入事漢，¶
無補益，¶
乃欲亂吾王家！¶
且主父偃何為者？¶
乃欲以女充後宮！」¶
徐甲大窮，¶
還報皇太后曰：¶
「王已願尚娥，¶
然有一害，¶
恐如燕王。」¶
燕王者，¶
與其子昆弟姦，¶
新坐以死，¶
亡國，¶
故以燕感太后。¶
太后曰：¶
「無復言嫁女齊事。」¶
事浸潯聞於天子。¶
主父偃由此亦與齊有卻。
<pb:KR2a0001_tls_400-1266a>¶

主父偃方幸於天子，¶
用事，¶
因言：¶
「齊臨菑十萬戶，¶
市租千金，¶
人眾殷富，¶
巨於長安，¶
此非天子親弟愛子不得王此。¶
今齊王於親屬益疏。」¶
乃從容言：¶
「呂太后時齊欲反，¶
吳楚時孝王幾為亂。¶
今聞齊王與其姊亂。」¶
於是天子乃拜主父偃為齊相，¶
且正其事。¶
主父偃既至齊，¶
乃急治王後宮宦者為王通於姊翁主所者，¶
令其辭證皆引王。¶
王年少，¶
懼大罪為吏所執誅，¶
乃飲藥自殺。¶
絕無後。
<pb:KR2a0001_tls_400-1267a>¶

是時趙王懼主父偃一出廢齊，¶
恐其漸疏骨肉，¶
乃上書言偃受金及輕重之短。¶
天子亦既囚偃。¶
公孫弘言：¶
「齊王以憂死毋後，¶
國入漢，¶
非誅偃無以塞天下之望。」¶
遂誅偃。
<pb:KR2a0001_tls_400-1268a>¶

齊厲王立五年死，¶
毋後，¶
國入于漢。
<pb:KR2a0001_tls_400-1269a>¶

齊悼惠王後尚有二國，¶
城陽及菑川。¶
菑川地比齊。¶
天子憐齊，¶
為悼惠王冢園在郡，¶
割臨菑東環悼惠王冢園邑盡以予菑川，¶
以奉悼惠王祭祀。
<pb:KR2a0001_tls_400-1270a>¶

城陽景王章，¶
齊悼惠王子，¶
以朱虛侯與大臣共誅諸呂，¶
而章身首先斬相國呂王產於未央宮。¶
孝文帝既立，¶
益封章二千戶，¶
賜金千斤。¶
孝文二年，¶
以齊之城陽郡立章為城陽王。¶
立二年卒，¶
子喜立，¶
是為共王。
<pb:KR2a0001_tls_400-1271a>¶

共王八年，¶
徙王淮南。¶
四年，¶
復還王城陽。¶
凡三十三年卒，¶
子延立，¶
是為頃王。
<pb:KR2a0001_tls_400-1272a>¶

頃王二十六年，¶
子義立，¶
是為敬王。¶
敬王九年卒，¶
子武立，¶
是為惠王。¶
惠王十一年卒，¶
子順立，¶
是為荒王。¶
荒王四十六年卒，¶
子恢立，¶
是為戴王。¶
戴王八年卒，¶
子景立，¶
至建始三年，¶
十五歲，¶
卒。
<pb:KR2a0001_tls_400-1273a>¶

濟北王興居，¶
齊悼惠王子，¶
以東牟侯助大臣誅諸呂，¶
功少。¶
及文帝從代來，¶
興居曰：¶
「請與太僕嬰入清宮。」¶
廢少帝，¶
共與大臣尊立孝文帝。
<pb:KR2a0001_tls_400-1274a>¶

孝文帝二年，¶
以齊之濟北郡立興居為濟北王，¶
與城陽王俱立。¶
立二年，¶
反。始大臣誅呂氏時，¶
朱虛侯功尤大，¶
許盡以趙地王朱虛侯，¶
盡以梁地王東牟侯。¶
及孝文帝立，¶
聞朱虛、¶
東牟之初欲立齊王，¶
故絀其功。¶
及二年，¶
王諸子，¶
乃割齊二郡以王章、¶
興居。¶
章、興居自以失職奪功。¶
章死，¶
而興居聞匈奴大入漢，¶
漢多發兵，¶
使丞相灌嬰擊之，¶
文帝親幸太原，¶
以為天子自擊胡，¶
遂發兵反於濟北。¶
天子聞之，¶
罷丞相及行兵，¶
皆歸長安。¶
使棘蒲侯柴將軍擊破虜濟北王，¶
王自殺，¶
地入于漢，¶
為郡。
<pb:KR2a0001_tls_400-1275a>¶

後十三年，¶
文帝十六年，¶
復以齊悼惠王子安都侯志為濟北王。¶
十一年，¶
吳楚反時，¶
志堅守，¶
不與諸侯合謀。¶
吳楚已平，¶
徙志王菑川。
<pb:KR2a0001_tls_400-1276a>¶

濟南王辟光，¶
齊悼惠王子，¶
以勒侯孝文十六年為濟南王。¶
十一年，¶
與吳楚反。¶
漢擊破，¶
殺辟光，¶
以濟南為郡，¶
地入于漢。
<pb:KR2a0001_tls_400-1277a>¶

菑川王賢，¶
齊悼惠王子，¶
以武城侯文帝十六年為菑川王。¶
十一年，¶
與吳楚反，¶
漢擊破，¶
殺賢。
<pb:KR2a0001_tls_400-1278a>¶

天子因徙濟北王志王菑川。¶
志亦齊悼惠王子，¶
以安都侯王濟北。¶
菑川王反，¶
毋後，¶
乃徙濟北王王菑川。¶
凡立三十五年卒，¶
謚為懿王。¶
子建代立，¶
是為靖王。¶
二十年卒，¶
子遺代立，¶
是為頃王。¶
三十六年卒，¶
子終古立，¶
是為思王。¶
二十八年卒，¶
子尚立，¶
是為孝王。¶
五年卒，¶
子橫立，¶
至建始三年，¶
十一歲，¶
卒。
<pb:KR2a0001_tls_400-1279a>¶

膠西王卬，¶
齊悼惠王子，¶
以昌平侯文帝十六年為膠西王。¶
十一年，¶
與吳楚反。¶
漢擊破，¶
殺卬，¶
地入于漢，¶
為膠西郡。
<pb:KR2a0001_tls_400-1280a>¶

膠東王雄渠，¶
齊悼惠王子，¶
以白石侯文帝十六年為膠東王。¶
十一年，¶
與吳楚反，¶
漢擊破，¶
殺雄渠，¶
地入于漢，¶
為膠東郡。
<pb:KR2a0001_tls_400-1281a>¶

太史公曰：¶
諸侯大國無過齊悼惠王。¶
以海內初定，¶
子弟少，¶
激秦之無尺土封，¶
故大封同姓，¶
以填萬民之心。¶
及後分裂，¶
固其理也。
<pb:KR2a0001_tls_400-1282a>¶

4.23《蕭相國世家第二十三》
<pb:KR2a0001_tls_400-1283a>¶

蕭相國何者，¶
沛豐人也。¶
以文無害為沛主吏掾。
<pb:KR2a0001_tls_400-1284a>¶

高祖為布衣時，¶
何數以吏事護高祖。¶
高祖為亭長，¶
常左右之。¶
高祖以吏繇咸陽，¶
吏皆送奉錢三，¶
何獨以五。
<pb:KR2a0001_tls_400-1285a>¶

秦御史監郡者與從事，¶
常辨之。¶
何乃給泗水卒史事，¶
第一。¶
秦御史欲入言徵何，¶
何固請，¶
得毋行。
<pb:KR2a0001_tls_400-1286a>¶

及高祖起為沛公，¶
何常為丞督事。¶
沛公至咸陽，¶
諸將皆爭走金帛財物之府分之，¶
何獨先入收秦丞相御史律令圖書藏之。¶
沛公為漢王，¶
以何為丞相。¶
項王與諸侯屠燒咸陽而去。¶
漢王所以具知天下阸塞，¶
戶口多少，¶
彊弱之處，¶
民所疾苦者，¶
以何具得秦圖書也。¶
何進言韓信，¶
漢王以信為大將軍。¶
語在《淮陰侯》事中。
<pb:KR2a0001_tls_400-1287a>¶

漢王引兵東定三秦，¶
何以丞相留收巴蜀，¶
填撫諭告，¶
使給軍食。¶
漢二年，¶
漢王與諸侯擊楚，¶
何守關中，¶
侍太子，¶
治櫟陽。¶
為法令約束，¶
立宗廟社稷宮室縣邑，¶
輒奏上，¶
可，許以從事；¶
即不及奏上，¶
輒以便宜施行，¶
上來以聞。¶
關中事計戶口轉漕給軍，¶
漢王數失軍遁去，¶
何常興關中卒，¶
輒補缺。¶
上以此專屬任何關中事。
<pb:KR2a0001_tls_400-1288a>¶

漢三年，¶
漢王與項羽相距京索之閒，¶
上數使使勞苦丞相。¶
鮑生謂丞相曰：¶
「王暴衣露蓋，¶
數使使勞苦君者，¶
有疑君心也。¶
為君計，¶
莫若遣君子孫昆弟能勝兵者悉詣軍所，¶
上必益信君。」¶
於是何從其計，¶
漢王大說。
<pb:KR2a0001_tls_400-1289a>¶

漢五年，¶
既殺項羽，¶
定天下，¶
論功行封。¶
群臣爭功，¶
歲餘功不決。¶
高祖以蕭何功最盛，¶
封為酇侯，¶
所食邑多。¶
功臣皆曰：¶
「臣等身被堅執銳，¶
多者百餘戰，¶
少者數十合，¶
攻城略地，¶
大小各有差。¶
今蕭何未嘗有汗馬之勞，¶
徒持文墨議論，¶
不戰，¶
顧反居臣等上，¶
何也？」¶
高帝曰：¶
「諸君知獵乎？」¶
曰：¶
「知之。」¶
「知獵狗乎？」¶
曰：¶
「知之。」¶
高帝曰：¶
「夫獵，¶
追殺獸兔者狗也，¶
而發蹤指示獸處者人也。¶
今諸君徒能得走獸耳，¶
功狗也。¶
至如蕭何，¶
發蹤指示，¶
功人也。¶
且諸君獨以身隨我，¶
多者兩三人。¶
今蕭何舉宗數十人皆隨我，¶
功不可忘也。」¶
群臣皆莫敢言。
<pb:KR2a0001_tls_400-1290a>¶

列侯畢已受封，¶
及奏位次，¶
皆曰：¶
「平陽侯曹參身被七十創，¶
攻城略地，¶
功最多，¶
宜第一。」¶
上已橈功臣，¶
多封蕭何，¶
至位次未有以復難之，¶
然必欲何第一。¶
關內侯鄂君進曰：¶
「群臣議皆誤。¶
夫曹參雖有野戰略地之功，¶
此特一時之事。¶
夫上與楚相距五歲，¶
常失軍亡眾，¶
逃身遁者數矣。¶
然蕭何常從關中遣軍補其處，¶
非上所詔令召，¶
而數萬眾會上之乏絕者數矣。¶
夫漢與楚相守滎陽數年，¶
軍無見糧，¶
蕭何轉漕關中，¶
給食不乏。¶
陛下雖數亡山東，¶
蕭何常全關中以待陛下，¶
此萬世之功也。¶
今雖亡曹參等百數，¶
何缺於漢？¶
漢得之不必待以全。¶
柰何欲以一旦之功而加萬世之功哉！¶
蕭何第一，¶
曹參次之。」¶
高祖曰：¶
「善。」¶
於是乃令蕭何第一，¶
賜帶劍履上殿，¶
入朝不趨。
<pb:KR2a0001_tls_400-1291a>¶

上曰：¶
「吾聞進賢受上賞。¶
蕭何功雖高，¶
得鄂君乃益明。」¶
於是因鄂君故所食關內侯邑封為安平侯。¶
是日，¶
悉封何父子兄弟十餘人，¶
皆有食邑。¶
乃益封何二千戶，¶
以帝嘗繇咸陽時何送我獨贏奉錢二也。
<pb:KR2a0001_tls_400-1292a>¶

漢十一年，¶
陳豨反，¶
高祖自將，¶
至邯鄲。¶
未罷，¶
淮陰侯謀反關中，¶
呂后用蕭何計，¶
誅淮陰侯，¶
語在《淮陰》事中。¶
上已聞淮陰侯誅，¶
使使拜丞相何為相國，¶
益封五千戶，¶
令卒五百人一都尉為相國衛。¶
諸君皆賀，¶
召平獨弔。¶
召平者，¶
故秦東陵侯。¶
秦破，¶
為布衣，¶
貧，種瓜於長安城東，¶
瓜美，¶
故世俗謂之¶
「東陵瓜」，¶
從召平以為名也。¶
召平謂相國曰：¶
「禍自此始矣。¶
上暴露於外而君守於中，¶
非被矢石之事而益君封置衛者，¶
以今者淮陰侯新反於中，¶
疑君心矣。¶
夫置衛衛君，¶
非以寵君也。¶
願君讓封勿受，¶
悉以家私財佐軍，¶
則上心說。」¶
相國從其計，¶
高帝乃大喜。
<pb:KR2a0001_tls_400-1293a>¶

漢十二年秋，¶
黥布反，¶
上自將擊之，¶
數使使問相國何為。¶
相國為上在軍，¶
乃拊循勉力百姓，¶
悉以所有佐軍，¶
如陳豨時。¶
客有說相國曰：¶
「君滅族不久矣。¶
夫君位為相國，¶
功第一，¶
可復加哉？¶
然君初入關中，¶
得百姓心，¶
十餘年矣，¶
皆附君，¶
常復孳孳得民和。¶
上所為數問君者，¶
畏君傾動關中。¶
今君胡不多買田地，¶
賤貰貸以自汙？¶
上心乃安。」¶
於是相國從其計，¶
上乃大說。
<pb:KR2a0001_tls_400-1294a>¶

上罷布軍歸，¶
民道遮行上書，¶
言相國賤彊買民田宅數千萬。¶
上至，¶
相國謁。¶
上笑曰：¶
「夫相國乃利民！」¶
民所上書皆以與相國，¶
曰：¶
「君自謝民。」¶
相國因為民請曰：¶
「長安地狹，¶
上林中多空地，¶
棄，願令民得入田，¶
毋收稾為禽獸食。」¶
上大怒曰：¶
「相國多受賈人財物，¶
乃為請吾苑！」¶
乃下相國廷尉，¶
械擊之。¶
數日，¶
王衛尉侍，¶
前問曰：¶
「相國何大罪，¶
陛下擊之暴也？」¶
上曰：¶
「吾聞李斯相秦皇帝，¶
有善歸主，¶
有惡自與。¶
今相國多受賈豎金而為民請吾苑，¶
以自媚於民，¶
故擊治之。」¶
王衛尉曰：¶
「夫職事苟有便於民而請之，¶
真宰相事，¶
陛下柰何乃疑相國受賈人錢乎！¶
且陛下距楚數歲，¶
陳豨、¶
黥布反，¶
陛下自將而往，¶
當是時，¶
相國守關中，¶
搖足則關以西非陛下有也。¶
相國不以此時為利，¶
今乃利賈人之金乎？¶
且秦以不聞其過亡天下，¶
李斯之分過，¶
又何足法哉。¶
陛下何疑宰相之淺也。」¶
高帝不懌。¶
是日，¶
使使持節赦出相國。¶
相國年老，¶
素恭謹，¶
入，徒跣謝。¶
高帝曰：¶
「相國休矣！¶
相國為民請苑，¶
吾不許，¶
我不過為桀紂主，¶
而相國為賢相。¶
吾故繫相國，¶
欲令百姓聞吾過也。」
<pb:KR2a0001_tls_400-1295a>¶

何素不與曹參相能，¶
及何病，¶
孝惠自臨視相國病，¶
因問曰：¶
「君即百歲後，¶
誰可代君者？」¶
對曰：¶
「知臣莫如主。」¶
孝惠曰：¶
「曹參何如？」¶
何頓首曰：¶
「帝得之矣！¶
臣死不恨矣！」
<pb:KR2a0001_tls_400-1296a>¶

何置田宅必居窮處，¶
為家不治垣屋。¶
曰：¶
「後世賢，¶
師吾儉；¶
不賢，¶
毋為勢家所奪。」
<pb:KR2a0001_tls_400-1297a>¶

孝惠二年，¶
相國何卒，¶
謚為文終侯。
<pb:KR2a0001_tls_400-1298a>¶

後嗣以罪失侯者四世，¶
絕，天子輒復求何後，¶
封續酇侯，¶
功臣莫得比焉。
<pb:KR2a0001_tls_400-1299a>¶

太史公曰：¶
蕭相國何於秦時為刀筆吏，¶
錄錄未有奇節。¶
及漢興，¶
依日月之末光，¶
何謹守管籥，¶
因民之疾秦法，¶
順流與之更始。¶
淮陰、¶
黥布等皆以誅滅，¶
而何之勳爛焉。¶
位冠群臣，¶
聲施後世，¶
與閎夭、¶
散宜生等爭烈矣。
<pb:KR2a0001_tls_400-1300a>¶

4.24《曹相國世家第二十四》
<pb:KR2a0001_tls_400-1301a>¶

平陽侯曹參者，¶
沛人也。¶
秦時為沛獄掾，¶
而蕭何為主吏，¶
居縣為豪吏矣。
<pb:KR2a0001_tls_400-1302a>¶

高祖為沛公而初起也，¶
參以中涓從。¶
將擊胡陵、¶
方與，¶
攻秦監公軍，¶
大破之。¶
東下薛，¶
擊泗水守軍薛郭西。¶
復攻胡陵，¶
取之。¶
徙守方與。¶
方與反為魏，¶
擊之。¶
豐反為魏，¶
攻之。¶
賜爵七大夫。¶
擊秦司馬𡰥軍碭東，¶
破之，¶
取碭、¶
狐父、¶
祁善置。¶
又攻下邑以西，¶
至虞，¶
擊章邯車騎。¶
攻爰戚及亢父，¶
先登。¶
遷為五大夫。¶
北救阿，¶
擊章邯軍，¶
陷陳，¶
追至濮陽。¶
攻定陶，¶
取臨濟。¶
南救雍丘，¶
擊李由軍，¶
破之，¶
殺李由，¶
虜秦侯一人。¶
秦將章邯破殺項梁也，¶
沛公與項羽引而東。¶
楚懷王以沛公為碭郡長，¶
將碭郡兵。¶
於是乃封參為執帛，¶
號曰建成君。¶
遷為戚公，¶
屬碭郡。
<pb:KR2a0001_tls_400-1303a>¶

其後從攻東郡尉軍，¶
破之成武南。¶
擊王離軍成陽南，¶
復攻之杠里，¶
大破之。¶
追北，¶
西至開封，¶
擊趙賁軍，¶
破之，¶
圍趙賁開封城中。¶
西擊秦將楊熊軍於曲遇，¶
破之，¶
虜秦司馬及御史各一人。¶
遷為執珪。¶
從攻陽武，¶
下轘轅、¶
緱氏，¶
絕河津，¶
還擊趙賁軍尸北，¶
破之。¶
從南攻犨，¶
與南陽守齮戰陽城郭東，¶
陷陳，¶
取宛，¶
虜齮，¶
盡定南陽郡。¶
從西攻武關、¶
嶢關，¶
取之。¶
前攻秦軍藍田南，¶
又夜擊其北，¶
秦軍大破，¶
遂至咸陽，¶
滅泰。
<pb:KR2a0001_tls_400-1304a>¶

項羽至，¶
以沛公為漢王。¶
漢王封參為建成侯。¶
從至漢中，¶
遷為將軍。¶
從還定三秦，¶
初攻下辯、¶
故道、¶
雍、斄。¶
擊章平軍於好畤南，¶
破之，¶
圍好畤，¶
取壤鄉。¶
擊三秦軍壤東及高櫟，¶
破之。¶
復圍章平，¶
章平出好畤走。¶
因擊趙賁、¶
內史保軍，¶
破之。¶
東取咸陽，¶
更名曰新城。¶
參將兵守景陵二十日，¶
三秦使章平等攻參，¶
參出擊，¶
大破之。¶
賜食邑於寧秦。¶
參以將軍引兵圍章邯於廢丘。¶
以中尉從漢王出臨晉關。¶
至河內，¶
下脩武，¶
渡圍津，¶
東擊龍且、¶
項他定陶，¶
破之。¶
東取碭、¶
蕭、彭城。¶
擊項籍軍，¶
漢軍大敗走。¶
參以中尉圍取雍丘。¶
王武反於外黃，¶
程處反於燕，¶
往擊，¶
盡破之。¶
柱天侯反於衍氏，¶
又進破取衍氏。¶
擊羽嬰於昆陽，¶
追至葉。¶
還攻武彊，¶
因至滎陽。¶
參自漢中為將軍中尉，¶
從擊諸侯，¶
及項羽敗，¶
還至滎陽，¶
凡二歲。
<pb:KR2a0001_tls_400-1305a>¶

高袓二年，¶
拜為假左丞相，¶
入屯兵關中。¶
月餘，¶
魏王豹反，¶
以假左丞相別與韓信東攻魏將軍孫遫軍東張，¶
大破之。¶
因攻安邑，¶
得魏將王襄。¶
擊魏王於曲陽，¶
追至武垣，¶
生得魏王豹。¶
取平陽，¶
得魏王母妻子，¶
盡定魏地，¶
凡五十二城。¶
賜食邑平陽。¶
因從韓信擊趙相國夏說軍於鄔東，¶
大破之，¶
斬夏說。¶
韓信與故常山王張耳引兵下井陘，¶
擊成安君，¶
而令參還圍趙別將戚將軍於鄔城中。¶
戚將軍出走，¶
追斬之。¶
乃引兵詣敖倉漢王之所。¶
韓信已破趙，¶
為相國，¶
東擊齊。¶
參以右丞相屬韓信，¶
攻破齊歷下軍，¶
遂取臨菑。¶
還定濟北郡，¶
攻著、¶
漯陰、¶
平原、¶
鬲、盧。¶
已而從韓信擊龍且軍於上假密，¶
大破之，¶
斬龍且，¶
虜其將軍周蘭。¶
定齊，¶
凡得七十餘縣。¶
得故齊王田廣相田光，¶
其守相許章，¶
及故齊膠東將軍田既。¶
韓信為齊王，¶
引兵詣陳，¶
與漢王共破項羽，¶
而參留平齊未服者。
<pb:KR2a0001_tls_400-1306a>¶

項籍已死，¶
天下定，¶
漢王為皇帝，¶
韓信徙為楚王，¶
齊為郡。¶
參歸漢相印。¶
高帝以長子肥為齊王，¶
而以參為齊相國。¶
以高祖六年賜爵列侯，¶
與諸侯剖符，¶
世世勿絕。¶
食邑平陽萬六百三十戶，¶
號曰平陽侯，¶
除前所食邑。
<pb:KR2a0001_tls_400-1307a>¶

以齊相國擊陳豨將張春軍，¶
破之。¶
黥布反，¶
參以齊相國從悼惠王將兵車騎十二萬人，¶
與高祖會擊黥布軍，¶
大破之。¶
南至蘄，¶
還定竹邑、¶
相、蕭、¶
留。
<pb:KR2a0001_tls_400-1308a>¶

參功：¶
凡下二國，¶
縣一百二十二；¶
得王二人，¶
相三人，¶
將軍六人，¶
大莫敖、¶
郡守、¶
司馬、¶
侯、御史各一人。
<pb:KR2a0001_tls_400-1309a>¶

孝惠帝元年，¶
除諸侯相國法，¶
更以參為齊丞相。¶
參之相齊，¶
齊七十城。¶
天下初定，¶
悼惠王富於秦秋。¶
參盡召長老諸生，¶
問所以安集百姓，¶
如齊故諸儒以百數，¶
言人人殊，¶
參未知所定。¶
聞膠西有蓋公，¶
善治黃老言，¶
使人厚幣請之。¶
既見蓋公，¶
蓋公為言治道貴清靜而民自定，¶
推此類具言之。¶
參於是避正堂，¶
舍蓋公焉。¶
其治要用黃老術，¶
故相齊九年，¶
齊國安集，¶
大稱賢相。
<pb:KR2a0001_tls_400-1310a>¶

惠帝二年，¶
蕭何卒。¶
參聞之，¶
告舍人趣治行，¶
「吾將入相」。¶
居無何，¶
使者果召參。¶
參去，¶
屬其後相曰：¶
「以齊獄市為寄，¶
慎勿擾也。」¶
後相曰：¶
「治無大於此者乎？」¶
參曰：¶
「不然。¶
夫獄市者，¶
所以并容也，¶
今君擾之，¶
姦人安所容也？¶
吾是以先之。」
<pb:KR2a0001_tls_400-1311a>¶

參始微時，¶
與蕭何善；¶
及為將相，¶
有卻。¶
至何且死，¶
所推賢唯參。¶
參代何為漢相國，¶
舉事無所變更，¶
一遵蕭何約束。
<pb:KR2a0001_tls_400-1312a>¶

擇郡國史木詘於文辭，¶
重厚長者，¶
即召除為丞相史。¶
吏之言文刻深，¶
欲務聲名者，¶
輒斥去之。¶
日夜飲醇酒。¶
卿大夫已下吏及賓客見參不事事，¶
來者皆欲有言。¶
至者，¶
參輒飲以醇酒，¶
閒之，¶
欲有所言，¶
復飲之，¶
醉而後去，¶
終莫得開說，¶
以為常。
<pb:KR2a0001_tls_400-1313a>¶

相舍後園近吏舍，¶
吏舍日飲歌呼。¶
從吏惡之，¶
無如之何，¶
乃請參游園中，¶
聞吏醉歌呼，¶
從吏幸相國召按之。¶
乃反取酒張坐飲，¶
亦歌呼與相應和。
<pb:KR2a0001_tls_400-1314a>¶

參見人之有細過，¶
專掩匿覆蓋之，¶
府中無事。
<pb:KR2a0001_tls_400-1315a>¶

參子窋為中大夫。¶
惠帝怪相國不治事，¶
以為¶
「豈少朕與」？¶
乃謂窋曰：¶
「若歸，¶
試私從容問而父曰：¶
『高帝新棄群臣，¶
帝富於春秋，¶
君為相，¶
日飲，¶
無所請事，¶
何以憂天下乎？』¶
然無言吾告若也。」¶
窋既洗沐歸，¶
閒侍，¶
自從其所諫參。¶
參怒，¶
而笞窋二百，¶
曰：¶
「趣入侍，¶
天下事非若所當言也。」¶
至朝時，¶
惠帝讓參曰：¶
「與窋胡治乎？¶
乃者我使諫君也。」¶
參免冠謝曰：¶
「陛下自察聖武孰與高帝？」¶
上曰：¶
「朕乃安敢望先帝乎！」¶
曰：¶
「陛下觀臣能孰與蕭何賢？」¶
上曰：¶
「君似不及也。」¶
參曰：¶
「陛下言之是也。¶
且高帝與蕭何定天下，¶
法令既明，¶
今陛下垂拱，¶
參等守職，¶
遵而勿失，¶
不亦可乎？」¶
惠帝曰：¶
「善。¶
君休矣！」
<pb:KR2a0001_tls_400-1316a>¶

參為漢相國，¶
出入三年。¶
卒，謚懿侯。¶
子窋代侯。¶
百姓歌之曰：¶
「蕭何為法，¶
顜若畫一；¶
曹參代之，¶
守而勿失。¶
載其清淨，¶
民以寧一。」
<pb:KR2a0001_tls_400-1317a>¶

平陽侯窋，¶
高后時為御史大夫。¶
孝文帝立，¶
免為侯。¶
立二十九年卒，¶
謚為靜侯。¶
子奇代侯，¶
立七年卒，¶
謚為簡侯。¶
子時代侯。¶
時尚平陽公主，¶
生子襄。¶
時病癘，¶
歸國。¶
文二十三年卒，¶
謚夷侯。¶
子襄代侯。¶
襄尚衛長公主，¶
生子宗。¶
立十六年卒，¶
謚為共侯。¶
子宗代侯。¶
征和二年中，¶
宗坐太子死，¶
國除。
<pb:KR2a0001_tls_400-1318a>¶

太史公曰：¶
曹相國參攻城野戰之功所以能多若此者，¶
以與淮陰侯俱。¶
及信已滅，¶
而列侯成功，¶
唯獨參擅其名。¶
參為漢相國，¶
清靜極言合道。¶
然百姓離秦之酷後，¶
參與休息無為，¶
故天下俱稱其美矣。
<pb:KR2a0001_tls_400-1319a>¶

4.25《留侯世家第二十五》
<pb:KR2a0001_tls_400-1320a>¶

留侯張良者，¶
其先韓人也。¶
大父開地，¶
相韓昭侯、¶
宣惠王、¶
襄哀王。¶
父平，¶
相釐王、¶
悼惠王。¶
悼惠王二十三年，¶
平卒。¶
卒二十歲，¶
秦滅韓。¶
良年少，¶
未宦事韓。¶
韓破，¶
良家僮三百人，¶
弟死不葬，¶
悉以家財求客刺秦王，¶
為韓報仇，¶
以大父、¶
父五世相韓故。
<pb:KR2a0001_tls_400-1321a>¶

良嘗學禮淮陽。¶
東見倉海君。¶
得力士，¶
為鐵椎重百二十斤。¶
秦皇帝東游，¶
良與客狙擊秦皇帝博浪沙中，¶
誤中副車。¶
秦皇帝大怒，¶
大索天下，¶
求賊甚急，¶
為張良故也。¶
良乃更名姓，¶
亡匿下邳。
<pb:KR2a0001_tls_400-1322a>¶

良嘗閒從容步游下邳圯上，¶
有一老父，¶
衣褐，¶
至良所，¶
直墮其履圯下，¶
顧謂良曰：¶
「孺子，¶
下取履！」¶
良鄂然，¶
欲毆之。¶
為其老，¶
彊忍，¶
下取履。¶
父曰：¶
「履我！」¶
良業為取履，¶
因長跪履之。¶
父以足受，¶
笑而去。¶
良殊大驚，¶
隨目之。¶
父去里所，¶
復還，¶
曰：¶
「孺子可教矣。¶
後五日平明，¶
與我會此。」¶
良因怪之，¶
跪曰：¶
「諾。」¶
五日平明，¶
良往。¶
父已先在，¶
怒曰：¶
「與老人期，¶
後何也？」¶
去，曰：¶
「後五日早會。」¶
五日雞鳴，¶
良往。¶
父又先在，¶
復怒曰：¶
「後，¶
何也？」¶
去，曰：¶
「後五日早來。」¶
五日，¶
良夜未半往。¶
有頃，¶
父亦來，¶
喜曰：¶
「當如是。」¶
出一編書，¶
曰：¶
「讀此則為王者師矣。¶
後十年興。¶
十三年孺子見我濟北，¶
穀城山下黃石即我矣。」¶
遂去，¶
無他言，¶
不復見。¶
旦日視其書，¶
乃《太公兵法》也。¶
良因異之，¶
常習誦讀之。
<pb:KR2a0001_tls_400-1323a>¶

居下邳，¶
為任俠。¶
項伯常殺人，¶
從良匿。
<pb:KR2a0001_tls_400-1324a>¶

後十年，¶
陳涉等起兵，¶
良亦聚少年百餘人。¶
景駒自立為楚假王，¶
在留。¶
良欲往從之，¶
道遇沛公。¶
沛公將數千人，¶
略地不邳西，¶
遂屬焉。¶
沛公拜良為廄將。¶
良數以《太公兵法》說沛公，¶
沛公善之，¶
常用其策。¶
良為他人言，¶
皆不省。¶
良曰：¶
「沛公殆天授。」¶
故遂從之，¶
不去見景駒。
<pb:KR2a0001_tls_400-1325a>¶

及沛公之薛，¶
見項梁。¶
項梁立楚懷王。¶
良乃說項梁曰：¶
「君已立楚後，¶
而韓諸公子橫陽君成賢，¶
可立為王，¶
益樹黨。」¶
項梁使良求韓成，¶
立以為韓王。¶
以良為韓申徒，¶
與韓王將千餘人西略韓地，¶
得數城，¶
秦輒復取之，¶
往來為游兵潁川。
<pb:KR2a0001_tls_400-1326a>¶

沛公之從雒陽南出轘轅，¶
良引兵從沛公，¶
下韓十餘城，¶
擊破楊熊軍。¶
沛公乃令韓王成留守陽翟，¶
與良俱南，¶
攻下宛，¶
西入武關。¶
沛公欲以兵二萬人擊秦嶢下軍，¶
良說曰：¶
「秦兵尚彊，¶
未可輕。¶
臣聞其將屠者子，¶
賈豎易動以利。¶
願沛公且留壁，¶
使人先行，¶
為五萬人具食，¶
益為張旗幟諸山上，¶
為疑兵，¶
令酈食其持重寶啗秦將。」¶
秦將果畔，¶
欲連和俱西襲咸陽，¶
沛公欲聽之。¶
良曰：¶
「此獨其將欲叛耳，¶
恐士卒不從。¶
不從必危，¶
不如因其解擊之。」¶
沛公乃引兵擊秦軍，¶
大破之。¶
逐北至藍田，¶
再戰，¶
秦兵竟敗。¶
遂至咸陽，¶
秦王子嬰降沛公。
<pb:KR2a0001_tls_400-1327a>¶

沛公人秦宮，¶
宮室帷帳狗馬重寶婦女以千數，¶
意欲留居之。¶
樊噲諫沛公出舍，¶
沛公不聽。¶
良曰：¶
「夫秦為無道，¶
故沛公得至此。¶
夫為天下除殘賊，¶
宜縞素為資。¶
今始入秦，¶
即安其樂，¶
此所謂¶
『助桀為虐』。¶
且¶
『忠言逆耳利於行，¶
毒藥苦口利於病』，¶
願沛公聽樊噲言。」¶
沛公乃還軍霸上。
<pb:KR2a0001_tls_400-1328a>¶

項羽至鴻門下，¶
欲擊沛公，¶
項伯乃夜馳入沛公軍，¶
私見張良，¶
欲與俱去。¶
良曰：¶
「臣為韓王送沛公，¶
今事有急，¶
亡去不義。」¶
乃具以語沛公。¶
沛公大驚，¶
曰：¶
「為將柰何？」¶
良曰：¶
「沛公誠欲倍項羽邪？」¶
沛公曰：¶
「鯫生教我距關無內諸侯，¶
秦地可盡王，¶
故聽之。」¶
良曰：¶
「沛公自度能卻項羽乎？」¶
沛公默然良久，¶
曰：¶
「固不能也。¶
今為柰何？」¶
良乃固要項伯。¶
項伯見沛公。¶
沛公與飲為壽，¶
結賓婚。¶
令項伯具言沛公不敢倍項羽，¶
所以距關者，¶
備他盜也。¶
及見項羽後解，¶
語在《項羽》事中。
<pb:KR2a0001_tls_400-1329a>¶

漢元年正月，¶
沛公為漢王，¶
王巴蜀。¶
漢王賜良金百溢，¶
珠二斗，¶
良具以獻項伯。¶
漢王亦因令良厚遺項伯，¶
使請漢中地。¶
項王乃許之，¶
遂得漢中地。¶
漢王之國，¶
良送至襃中，¶
遣良歸韓。¶
良因說漢王曰：¶
「王何不燒絕所過棧道，¶
示天下無還心，¶
以固項王意。」¶
乃使良還。¶
行，燒絕棧道。
<pb:KR2a0001_tls_400-1330a>¶

良至韓，¶
韓王成以良從漢王故，¶
項王不遣成之國，¶
從與俱東。¶
良說項王曰：¶
「漢王燒絕棧道，¶
無還心矣。」¶
乃以齊王田榮反，¶
書告項王。¶
項王以此無西憂漢心，¶
而發兵北擊齊。
<pb:KR2a0001_tls_400-1331a>¶

項王竟不肯遣韓王，¶
乃以為侯，¶
又殺之彭城。¶
良亡，¶
閒行歸漢王，¶
漢王亦已還定三秦矣。¶
復以良為成信侯，¶
從東擊楚。¶
至彭城，¶
漢敗而還。¶
至下邑，¶
漢王下馬踞鞍而問曰：¶
「吾欲損關以東等棄之，¶
誰可與共功者？」¶
良進曰：¶
「九江王黥布，¶
楚梟將，¶
與項王有郄；¶
彭越與齊王田榮反梁地：¶
此兩人可急使。¶
而漢王之將獨韓信大可屬大事，¶
當一面。¶
即欲捐之，¶
捐之此三人，¶
則楚可破也。」¶
漢王乃遣隨何說九江王布，¶
而使人連彭越。¶
及魏王豹反，¶
使韓信將兵擊之，¶
因舉燕、¶
代、齊、¶
趙。然卒破楚者，¶
此三人力也。
<pb:KR2a0001_tls_400-1332a>¶

張良多病，¶
未嘗特將也，¶
常為畫策臣，¶
時時從漢王。
<pb:KR2a0001_tls_400-1333a>¶

漢三年，¶
項羽急圍漢王滎陽，¶
漢王恐憂，¶
與酈食其謀橈楚權。¶
食其曰：¶
「昔湯伐桀，¶
封其後於𣏌。¶
武王伐紂，¶
封其後於宋。¶
今秦失德棄義，¶
侵伐諸侯社稷，¶
滅六國之後，¶
使無立錐之地。¶
陛下誠能復立六國後世，¶
畢已受印，¶
此其君臣百姓必皆戴陛下之德，¶
莫不鄉風慕義，¶
願為臣妾。¶
德義已行，¶
陛下南鄉稱霸，¶
楚必斂衽而朝。」¶
漢王曰：¶
「善。¶
趣刻印，¶
先生因行佩之矣。」
<pb:KR2a0001_tls_400-1334a>¶

食其未行，¶
張良從外來謁。¶
漢王方食，¶
曰：¶
「子房前！¶
客有為我計橈楚權者。」¶
具以酈生語告，¶
曰：¶
「於子房何如？」¶
良曰：¶
「誰為陛下畫此計者？¶
陛下事去矣。」¶
漢王曰：¶
「何哉？」¶
張良對曰：¶
「臣請藉前箸為大王籌之。」¶
曰：¶
「昔者湯伐桀而封其後於𣏌者，¶
度能制桀之死命也。¶
今陛下能制項籍之死命乎？」¶
曰：¶
「未能也。」¶
「其不可一也。¶
武王伐紂封其後於宋者，¶
度能得紂之頭也。¶
今陛下能得項籍之頭乎？」¶
曰：¶
「未能也。」¶
「其不可二也。¶
武王入殷，¶
表商容之閭，¶
釋箕子之拘，¶
封比干之墓。¶
今陛下能封聖人之墓，¶
表賢者之閭，¶
式智者之門乎？」¶
曰：¶
「未能也。」¶
「其不可三也。¶
發鉅橋之粟，¶
散鹿臺之錢，¶
以賜貧窮。¶
今陛下能散府庫以賜貧窮乎？」¶
曰：¶
「未能也。」¶
「其不可四矣。¶
殷事已畢，¶
偃革為軒，¶
倒置干戈，¶
覆以虎皮，¶
以示天下不復用兵。¶
今陛下能偃武行文，¶
不復用兵乎？」¶
曰：¶
「未能也。」¶
「其不可五矣。¶
休馬華山之陽，¶
示以無所為。¶
今陛下能休馬無所用乎？」¶
曰：¶
「未能也。」¶
「其不可六矣。¶
放牛桃林之陰，¶
以示不復輸積。¶
今陛下能放牛不復輸積乎？」¶
曰：¶
「未能也。」¶
「其不可七矣。¶
且天下游士離其親戚，¶
棄墳墓，¶
去故舊，¶
從陛下游者，¶
徒欲日夜望咫尺之地。¶
今復六國，¶
立韓、¶
魏、燕、¶
趙、齊、¶
楚之後，¶
天下游士各歸事其主，¶
從其親戚，¶
反其故舊墳墓，¶
陛下與誰取天下乎？¶
其不可八矣。¶
且夫楚唯無彊，¶
六國立者復橈而從之，¶
陛下焉得而臣之？¶
誠用客之謀，¶
陛下事去矣。」¶
漢王輟食吐哺，¶
罵曰：¶
「豎儒，¶
幾敗而公事！」¶
令趣銷印。
<pb:KR2a0001_tls_400-1335a>¶

漢四年，¶
韓信破齊而欲自立為齊王，¶
漢王怒。¶
張良說漢王，¶
漢王使良授齊王信印，¶
語在《淮陰》事中。
<pb:KR2a0001_tls_400-1336a>¶

其秋，¶
漢王追楚至陽夏南，¶
戰不利而壁固陵，¶
諸侯期不至。¶
良說漢王，¶
漢王用其計，¶
諸侯皆至。¶
語在《項籍》事中。
<pb:KR2a0001_tls_400-1337a>¶

漢六年正月，¶
封功臣。¶
良未嘗有戰鬭功，¶
高帝曰：¶
「運籌策帷帳中，¶
決勝千里外，¶
子房功也。¶
自擇齊三萬戶。」¶
良曰：¶
「始臣起下邳，¶
與上會留，¶
此天以臣授陛下。¶
陛下用臣計，¶
幸而時中，¶
臣願封留足矣，¶
不敢當三萬戶。」¶
乃封張良為留侯，¶
與蕭何等俱封。
<pb:KR2a0001_tls_400-1338a>¶

上已封大功臣二十餘人，¶
其餘日夜爭功不決，¶
未得行封。¶
上在雒陽南宮，¶
從復道望見諸將往往相與坐沙中語。¶
上曰：¶
「此何語？」¶
留侯曰：¶
「陛下不知乎？¶
此謀反耳。」¶
上曰：¶
「天下屬安定，¶
何故反乎？」¶
留侯曰：¶
「陛下起布衣，¶
以此屬取天下，¶
今陛下為天子，¶
而所封皆蕭、¶
曹故人所親愛，¶
而所誅者皆生平所仇怨。¶
今軍吏計功，¶
以天下不足徧封，¶
此屬畏陛下不能盡封，¶
恐又見疑平生過失及誅，¶
故即相聚謀反耳。」¶
上乃憂曰：¶
「為之柰何？」¶
留侯曰：¶
「上平生所憎，¶
群臣所共知，¶
誰最甚者？」¶
上曰：¶
「雍齒與我故，¶
數嘗窘辱我。¶
我欲殺之，¶
為其功多，¶
故不忍。」¶
留侯曰：¶
「今急先封雍齒以示群臣，¶
群臣見雍齒封，¶
則人人自堅矣。」¶
於是上乃置酒，¶
封雍齒為什方侯，¶
而急趣丞相、¶
御史定功行封。¶
群臣罷酒，¶
皆喜曰：¶
「雍齒尚為侯，¶
我屬無患矣。」
<pb:KR2a0001_tls_400-1339a>¶

劉敬說高帝曰：¶
「都關中。」¶
上疑之。¶
左右大臣皆山東人，¶
多勸上都雒陽：¶
「雒陽東有成皋，¶
西有殽黽，¶
倍河，¶
向伊雒，¶
其固亦足恃。」¶
留侯曰：¶
「雒陽雖有此固，¶
其中小，¶
不過數百里，¶
田地薄，¶
四面受敵，¶
此非用武之國也。¶
夫關中左殽函，¶
右隴蜀，¶
沃野千里，¶
南有巴蜀之饒，¶
北有胡苑之利，¶
阻三面而守，¶
獨以一面東制諸侯。¶
諸侯安定，¶
河渭漕輓天下，¶
西給京師；¶
諸侯有變，¶
順流而下，¶
足以委輸。¶
此所謂金城千里，¶
天府之國也，¶
劉敬說是也。」¶
於是高帝即日駕，¶
西都關中。
<pb:KR2a0001_tls_400-1340a>¶

留侯從入關。¶
留侯性多病，¶
即道引不食穀，¶
杜門不出歲餘。
<pb:KR2a0001_tls_400-1341a>¶

上欲廢太子，¶
立戚夫人子趙王如意。¶
大臣多諫爭，¶
未能得堅決者也。¶
呂后恐，¶
不知所為。¶
人或謂呂后曰：¶
「留侯善畫計筴，¶
上信用之。」¶
呂后乃使建成侯呂澤劫留侯，¶
曰：¶
「君常為上謀臣，¶
今上欲易太子，¶
君安得高枕而臥乎？」¶
留侯曰：¶
「始上數在困急之中，¶
幸用臣筴。¶
今天下安定，¶
以愛欲易太子，¶
骨肉之閒，¶
雖臣等百餘人何益。」¶
呂澤彊要曰：¶
「為我畫計。」¶
留侯曰：¶
「此難以口舌爭也。¶
顧上有不能致者，¶
天下有四人。¶
四人者年老矣，¶
皆以為上慢侮人，¶
故逃匿山中，¶
義不為漢臣。¶
然上高此四人。¶
今公誠能無愛金玉璧帛，¶
令太子為書，¶
卑辭安車，¶
因使辯士固請，¶
宜來。¶
來，以為客，¶
時時從入朝，¶
令上見之，¶
則必異而問之。¶
問之，¶
上知此四人賢，¶
則一助也。」¶
於是呂后令呂澤使人秦太子書，¶
卑辭厚禮，¶
迎此四人。¶
四人至，¶
客建成侯所。
<pb:KR2a0001_tls_400-1342a>¶

漢十一年，¶
黥布反，¶
上病，¶
欲使太子將，¶
往擊之。¶
四人相謂曰：¶
「凡來者，¶
將以存太子。¶
太子將兵，¶
事危矣。」¶
乃說建成侯曰：¶
「太子將兵，¶
有功則位不益太子；¶
無功還，¶
則從此受禍矣。¶
且太子所與俱諸將，¶
皆嘗與上定天下梟將也，¶
今使太子將之，¶
此無異使羊將狼也，¶
皆不肯為盡力，¶
其無功必矣。¶
臣聞¶
『母愛者子抱』，¶
今戚夫人日夜侍御，¶
趙王如意常抱居前，¶
上曰¶
『終不使不肖子居愛子之上』，¶
明乎其代太子位必矣。¶
君何不急請呂后承閒為上泣言：¶
『黥布，¶
天下猛將也，¶
善用兵，¶
今諸將皆陛下故等夷，¶
乃令太子將此屬，¶
無異使羊將狼，¶
莫肯為用，¶
且使布聞之，¶
則鼓行而西耳。¶
上雖病，¶
彊載輜車，¶
臥而護之，¶
諸將不敢不盡力。¶
上雖苦，¶
為妻子自彊。』」¶
於是呂澤立夜見呂后，¶
呂后承閒為上泣涕而言，¶
如四人意。¶
上曰：¶
「吾惟豎子固不足遣，¶
而公自行耳。」¶
於是上自將兵而東，¶
群臣居守，¶
皆送至灞上。¶
留侯病，¶
自彊起，¶
至曲郵，¶
見上曰：¶
「臣宜從，¶
病甚。¶
楚人剽疾，¶
願上無與楚人爭鋒。」¶
因說上曰：¶
「令太子為將軍，¶
監關中兵。」¶
上曰：¶
「子房雖病，¶
彊臥而傅太子。」¶
是時叔孫通為太傅，¶
留侯行少傅事。
<pb:KR2a0001_tls_400-1343a>¶

漢十二年，¶
上從擊破布軍歸，¶
疾益甚，¶
愈欲易太子。¶
留侯諫，¶
不聽，¶
因疾不視事。¶
叔孫太傅稱說引古今，¶
以死爭太子。¶
上詳許之，¶
猶欲易之。¶
及燕，¶
置酒，¶
太子侍。¶
四人從太子，¶
年皆八十有餘，¶
鬚眉晧白，¶
衣冠甚偉。¶
上怪之，¶
問曰：¶
「彼何為者？」¶
四人前對，¶
各言名姓，¶
曰東園公，¶
角里先生，¶
綺里季，¶
夏黃公。¶
上乃大驚，¶
曰：¶
「吾求公數歲，¶
公辟逃我，¶
今公何自從吾兒游乎？」¶
四人皆曰：¶
「陛下輕士善罵，¶
臣等義不受辱，¶
故恐而亡匿。¶
竊聞太子為人仁孝，¶
恭敬愛士，¶
天下莫不延頸欲為太子死者，¶
故臣等來耳。」¶
上曰：¶
「煩公幸卒調護太子。」
<pb:KR2a0001_tls_400-1344a>¶

四人為壽已畢，¶
趨去。¶
上目送之，¶
召戚夫人指示四人者曰：¶
「我欲易之，¶
彼四人輔之，¶
羽翼已成，¶
難動矣。¶
呂后真而主矣。」¶
戚夫人泣，¶
上曰：¶
「為我楚舞，¶
吾為若楚歌。」¶
歌曰：¶
「鴻鵠高飛，¶
一舉千里。¶
羽翮已就，¶
橫絕四海。¶
橫絕四海，¶
當可柰何！¶
雖有矰繳，¶
尚安所施！」¶
歌數闋，¶
戚夫人噓唏流涕，¶
上起去，¶
罷酒。¶
竟不易太子者，¶
留侯本招此四人之力也。
<pb:KR2a0001_tls_400-1345a>¶

留侯從上擊代，¶
出奇計馬邑下，¶
及立蕭何相國，¶
所與上從容言天下事甚眾，¶
非天下所以存亡，¶
故不著。¶
留侯乃稱曰：¶
「家世相韓，¶
及韓滅，¶
不愛萬金之資，¶
為韓報讎彊秦，¶
天下振動。¶
今以三寸舌為帝者師，¶
封萬戶，¶
位列侯，¶
此布衣之極，¶
於良足矣。¶
願棄人閒事，¶
欲從赤松子游耳。」¶
乃學辟穀，¶
道引輕身。¶
會高帝崩，¶
呂后德留侯，¶
乃彊食之，¶
曰：¶
「人生一世閒，¶
如白駒過隙，¶
何至自苦如此乎！」¶
留不侯不得已，¶
彊聽而食。
<pb:KR2a0001_tls_400-1346a>¶

後八年卒，¶
謚為文成侯。¶
子不疑代侯。
<pb:KR2a0001_tls_400-1347a>¶

子房始所見下邳圯上老父與《太公書》者，¶
後十三年從高帝過濟北，¶
果見穀城山下黃石，¶
取而葆祠之。¶
留侯死，¶
并葬黃石。¶
每上冢伏臘，¶
祠黃石。
<pb:KR2a0001_tls_400-1348a>¶

留侯不疑，¶
孝文帝五年坐不敬，¶
國除。
<pb:KR2a0001_tls_400-1349a>¶

太史公曰：¶
學者多言無鬼神，¶
然言有物。¶
至如留侯所見老父予書，¶
亦可怪矣。¶
高祖離困者數矣，¶
而留侯常有功力焉，¶
豈可謂非天乎？¶
上曰：¶
「夫運籌筴帷帳之中，¶
決勝千里外，¶
吾不如子房。」¶
余以為其人計魁梧奇侯，¶
至見其圖，¶
狀貌如婦人好女。¶
蓋孔子曰：¶
「以貌取人，¶
失之子羽。」¶
留侯亦云。
<pb:KR2a0001_tls_400-1350a>¶

4.26《陳丞相世家第二十六》
<pb:KR2a0001_tls_400-1351a>¶

陳丞相平者，¶
陽武戶牖鄉人也。¶
少時家貧，¶
好讀書，¶
有田三十畝，¶
獨與兄伯居。¶
伯常耕田，¶
縱平使游學。¶
平為人長大美色。¶
人或謂陳平曰：¶
「貧何食而肥若是？」¶
其嫂嫉平之不視家生產，¶
曰：¶
「亦食穅覈耳。¶
有叔如此，¶
不如無有。」¶
伯聞之，¶
逐其婦而棄之。
<pb:KR2a0001_tls_400-1352a>¶

及平長，¶
可娶妻，¶
富人莫肯與者，¶
貧者平亦恥之。¶
久之，¶
戶牖富人有張負，¶
張負女孫五嫁而夫輒死，¶
人莫敢娶。¶
平欲得之。¶
邑中有喪，¶
平貧，¶
侍喪，¶
以先往後罷為助。¶
張負既見之喪所，¶
獨視偉平，¶
平亦以故後去。¶
負隨平至其家，¶
家乃負郭窮巷，¶
以獘席為門，¶
然門外多有長者車轍。¶
張負歸，¶
謂其子仲曰：¶
「吾欲以女孫予陳平。」¶
張仲曰：¶
「平貧不事事，¶
一縣中盡笑其所為，¶
獨奈何予女乎？」¶
負曰：¶
「人固有好美如陳平而長貧賤者乎？」¶
卒與女。¶
為平貧，¶
乃假貸幣以聘，¶
予酒肉之資以內婦。¶
負誡其孫曰：¶
「毋以貧故，¶
事人不謹。¶
事兄伯如事父，¶
事嫂如母。」¶
平既娶張氏女，¶
齎用益饒，¶
游道日廣。
<pb:KR2a0001_tls_400-1353a>¶

里中社，¶
平為宰，¶
分肉食甚均。¶
父老曰：¶
「善，¶
陳孺子之為宰！」¶
平曰：¶
「嗟乎，¶
使平得宰天下，¶
亦如是肉矣！」
<pb:KR2a0001_tls_400-1354a>¶

陳涉起而王陳，¶
使周市略定魏地，¶
立魏咎為魏王，¶
與秦軍相攻於臨濟。¶
陳平固已前謝其兄伯，¶
從少年往事魏王咎於臨濟。¶
魏王以為太僕。¶
說魏王不聽，¶
人或讒之，¶
陳平亡去。
<pb:KR2a0001_tls_400-1355a>¶

久之，¶
項羽略地至河上，¶
陳平往歸之，¶
從入破秦，¶
賜平爵卿。¶
項羽之東王彭城也，¶
漢王還定三秦而東，¶
殷王反楚。¶
項羽乃以平為信武君，¶
將魏王咎客在楚者以往，¶
擊降殷王而還。¶
項王使項悍拜平為都尉，¶
賜金二十溢。¶
居無何，¶
漢王攻下殷。¶
項王怒，¶
將誅定殷者將吏。¶
陳平懼誅，¶
乃封其金與印，¶
使使歸項王，¶
而平身閒行杖劍亡。¶
渡河，¶
船人見其美丈夫獨行，¶
疑其亡將，¶
要中當有金玉寶器，¶
目之，¶
欲殺平。¶
平恐，¶
乃解衣躶而佐刺船。¶
船人知其無有，¶
乃止。
<pb:KR2a0001_tls_400-1356a>¶

平遂至修武降漢，¶
因魏無知求見漢王，¶
漢王召入。¶
是時萬石君奮為漢王中涓，¶
受平謁，¶
入見平。¶
平等七人俱進，¶
賜食。¶
王曰：¶
「罷，¶
就舍矣。」¶
平曰：¶
「臣為事來，¶
所言不可以過今日。」¶
於是漢王與語而說之，¶
問曰：¶
「子之居楚何官？」¶
曰：¶
「為都尉。」¶
是日乃拜平為都尉，¶
使為參乘，¶
典護軍。¶
諸將盡讙，¶
曰：¶
「大王一日得楚之亡卒，¶
未知其高下，¶
而即與同載，¶
反使監護軍長者！」¶
漢王聞之，¶
愈益幸平。¶
遂與東伐項王。¶
至彭城，¶
為楚所敗。¶
引而還，¶
收散兵至滎陽，¶
以平為惡將，¶
屬於韓王信，¶
軍廣武。
<pb:KR2a0001_tls_400-1357a>¶

絳侯、¶
灌嬰等咸讒陳平曰：¶
「平雖美丈夫，¶
如冠玉耳，¶
其中未必有也。¶
臣聞平居家時，¶
盜其嫂；¶
事魏不容，¶
亡歸楚；¶
歸楚不中，¶
又亡歸漢。¶
今日大王尊官之，¶
令護軍。¶
臣聞平受諸將金，¶
金多者得善處，¶
金少者得惡處。¶
平，反覆亂臣也，¶
願王察之。」¶
漢王疑之，¶
召讓魏無知。¶
無知曰：¶
「臣所言者，¶
能也；¶
陛下所問者，¶
行也。¶
今有尾生、¶
孝己之行而無益處於勝負之數，¶
陛下何暇用之乎？¶
楚漢相距，¶
臣進奇謀之士，¶
顧其計誠足以利國家不耳。¶
且盜嫂受金又何足疑乎？」¶
漢王召讓平曰：¶
「先生事魏不中，¶
遂事楚而去，¶
今又從吾游，¶
信者固多心乎？」¶
平曰：¶
「臣事魏王，¶
魏王不能用臣說，¶
故去事項王。¶
項王不能信人，¶
其所任愛，¶
非諸項即妻之昆弟，¶
雖有奇士不能用，¶
平乃去楚。¶
聞漢王之能用人，¶
故歸大王。¶
臣躶身來，¶
不受金無以為資。¶
誠臣計畫有可采者，¶
願大王用之；¶
使無可用者，¶
金具在，¶
請封輸官，¶
得請骸骨。」¶
漢王乃謝，¶
厚賜，¶
拜為護軍中尉，¶
盡護諸將。¶
諸將乃不敢復言。
<pb:KR2a0001_tls_400-1358a>¶

其後，¶
楚急攻，¶
絕漢甬道，¶
圍漢王於滎陽城。¶
久之，¶
漢王患之，¶
請割滎陽以西以和。¶
項王不聽。¶
漢王謂陳平曰：¶
「天下紛紛，¶
何時定乎？」¶
陳平曰：¶
「項王為人，¶
恭敬愛人，¶
士之廉節好禮者多歸之。¶
至於行功爵邑，¶
重之，¶
士亦以此不附。¶
今大王慢而少禮，¶
士廉節者不來；¶
然大王能饒人以爵邑，¶
士之頑鈍嗜利無恥者亦多歸漢。¶
誠各去其兩短，¶
襲其兩長，¶
天下指麾則定矣。¶
然大王恣侮人，¶
不能得廉節之士。¶
顧楚有可亂者，¶
彼項王骨鯁之臣惡父、¶
鍾離眛、¶
龍且、¶
周殷之屬，¶
不過數人耳。¶
大王誠能出捐數萬斤金，¶
行反閒，¶
閒其君臣，¶
以疑其心，¶
項王為人意忌信讒，¶
必內相誅。¶
漢因舉兵而攻之，¶
破楚必矣。」¶
漢王以為然，¶
乃出黃金四萬斤，¶
與陳平，¶
恣所為，¶
不問其出入。
<pb:KR2a0001_tls_400-1359a>¶

陳平既多以金縱反閒於楚軍，¶
宣言諸將鍾離眛等為項王將，¶
功多矣，¶
然而終不得裂地而王，¶
欲與漢為一，¶
以滅項氏而分王其地。¶
項羽果意不信鍾離眛等。¶
項王既疑之，¶
使使至漢。¶
漢王為太牢具，¶
舉進。¶
見楚使，¶
即詳驚曰：¶
「吾以為亞父使，¶
乃項王使！」¶
復持去，¶
更以惡草具進楚使。¶
楚使歸，¶
具以報項王。¶
項王果大疑亞父。¶
亞父欲急攻下滎陽城，¶
項王不信，¶
不肯聽。¶
亞父聞項王疑之，¶
乃怒曰：¶
「天下事大定矣，¶
君王自為之！¶
願請骸骨歸！」¶
歸未至彭城，¶
疽發背而死。¶
陳平乃夜出女子二千人滎陽城東門，¶
楚因擊之，¶
陳平乃與漢王從城西門夜出去。¶
遂入關，¶
收散兵復東。
<pb:KR2a0001_tls_400-1360a>¶

其明年，¶
淮陰侯破齊，¶
自立為齊王，¶
使使言之漢王。¶
漢王大怒而罵，¶
陳平躡漢王。¶
漢王亦悟，¶
乃厚遇齊使，¶
使張子房卒立信為齊王。¶
封平以戶牖鄉。¶
用其奇計策，¶
卒滅楚。¶
常以護軍中尉從定燕王臧荼。
<pb:KR2a0001_tls_400-1361a>¶

漢六年，¶
人有上書告楚王韓信反。¶
高帝問諸將，¶
諸將曰：¶
「亟發兵阬豎子耳。」¶
高帝默然。¶
問陳平，¶
平固辭謝，¶
曰：¶
「諸將云何？」¶
上具告之。¶
陳平曰：¶
「人之上書言信反，¶
有知之者乎？」¶
曰：¶
「未有。」¶
曰：¶
「信知之乎？」¶
曰：¶
「不知。」¶
陳平曰：¶
「陛下精兵孰與楚？」¶
上曰：¶
「不能過。」¶
平曰：¶
「陛下將用兵有能過韓信者乎？」¶
上曰：¶
「莫及也。」¶
平曰：¶
「今兵不如楚精，¶
而將不能及，¶
而舉兵攻之，¶
是趣之戰也，¶
竊為陛下危之。」¶
上曰：¶
「為之柰何？」¶
平曰：¶
「古者天子巡狩，¶
會諸侯。¶
南方有雲夢，¶
陛下弟出偽游雲夢，¶
會諸侯於陳。¶
陳，楚之西界，¶
信聞天子以好出游，¶
其勢必無事而郊迎謁。¶
謁，而陛下因禽之，¶
此特一力士之事耳。」¶
高帝以為然，¶
乃發使告諸侯會陳，¶
「吾將南游雲夢」。¶
上因隨以行。¶
行未至陳，¶
楚王信果郊迎道中。¶
高帝豫具武士，¶
見信至，¶
即執縛之，¶
載後車。¶
信呼曰：¶
「天下已定，¶
我固當烹！」¶
高帝顧謂信曰：¶
「若毋聲！¶
而反，¶
明矣！」¶
武士反接之。¶
遂會諸侯于陳，¶
盡定楚地。¶
還至雒陽，¶
赦信以為淮陰侯，¶
而與功臣剖符定封。
<pb:KR2a0001_tls_400-1362a>¶

於是與平剖符，¶
世世勿絕，¶
為戶牖侯。¶
平辭曰：¶
「此非臣之功也。」¶
上曰：¶
「吾用先生謀計，¶
戰勝剋敵，¶
非功而何？」¶
平曰：¶
「非魏無知臣安得進？」¶
上曰：¶
「若子可謂不背本矣。」¶
乃復賞魏無知。¶
其明年，¶
以護軍中尉從攻反者韓王信於代。¶
卒至平城，¶
為匈奴所圍，¶
七日不得食。¶
高帝用陳平奇計，¶
使單于閼氏，¶
圍以得開。¶
高帝既出，¶
其計祕，¶
世莫得聞。
<pb:KR2a0001_tls_400-1363a>¶

高帝南過曲逆，¶
上其城，¶
望見其屋室甚大，¶
曰：¶
「壯哉縣！¶
吾行天下，¶
獨見洛陽與是耳。」¶
顧問御史曰：¶
「曲逆戶口幾何？」¶
對曰：¶
「始秦時三萬餘戶，¶
閒者兵數起，¶
多亡匿，¶
今見五千戶。」¶
於是乃詔御史，¶
更以陳平為曲逆侯，¶
盡食之，¶
除前所食戶牖。
<pb:KR2a0001_tls_400-1364a>¶

其後常以護軍中尉從攻陳豨及黥布。¶
凡六出奇計，¶
輒益邑，¶
凡六益封。¶
奇計或頗祕，¶
世莫能聞也。
<pb:KR2a0001_tls_400-1365a>¶

高帝從破布軍還，¶
病創，¶
徐行至長安。¶
燕王盧綰反，¶
上使樊噲以相國將兵攻之。¶
既行，¶
人有短惡噲者。¶
高帝怒曰：¶
「噲見吾病，¶
乃冀我死也。」¶
用陳平謀而召絳侯周勃受詔床下，¶
曰：¶
「陳平亟馳傳載勃代噲將，¶
平至軍中即斬噲頭！」¶
二人既受詔，¶
馳傳未至軍，¶
行計之曰：¶
「樊噲，¶
帝之故人也，¶
功多，¶
且又乃呂后弟呂嬃之夫，¶
有親且貴，¶
帝以忿怒故，¶
欲斬之，¶
則恐後悔。¶
寧囚而致上，¶
上自誅之。」¶
未至軍，¶
為壇，¶
以節召樊噲。¶
噲受詔，¶
即反接載檻車，¶
傳詣長安，¶
而令絳侯勃代將，¶
將兵定燕反縣。
<pb:KR2a0001_tls_400-1366a>¶

平行聞高帝崩，¶
平恐呂太后及呂嬃讒怒，¶
乃馳傳先去。¶
逢使者詔平與灌嬰屯於滎陽。¶
平受詔，¶
立復馳至宮，¶
哭甚哀，¶
因奏事喪前。¶
呂太后哀之，¶
曰：¶
「君勞，¶
出休矣。」¶
平畏讒之就，¶
因固請得宿衛中。¶
太后乃以為郎中令，¶
曰：¶
「傅教孝惠。」¶
是後呂嬃讒乃不得行。¶
樊噲至，¶
則赦復爵邑。
<pb:KR2a0001_tls_400-1367a>¶

孝惠帝六年，¶
相國曹參卒，¶
以安國侯王陵為右丞相，¶
陳平為左丞相。
<pb:KR2a0001_tls_400-1368a>¶

王陵者，¶
故沛人，¶
始為縣豪，¶
高祖微時，¶
兄事陵。¶
陵少文，¶
任氣，¶
好直言。¶
及高祖起沛，¶
入至咸陽，¶
陵亦自聚黨數千人，¶
居南陽，¶
不肯從沛公。¶
及漢王之還攻項籍，¶
陵乃以兵屬漢。¶
項羽取陵母置軍中，¶
陵使至，¶
則東鄉坐陵母，¶
欲以招陵。¶
陵母既私送使者，¶
泣曰：¶
「為老妾語陵，¶
謹事漢王。¶
漢王，¶
長者也，¶
無以老妾故，¶
持二心。¶
妾以死送使者。」¶
遂伏劍而死。¶
項王怒，¶
烹陵母。¶
陵卒從漢王定天下。¶
以善雍齒，¶
雍齒，¶
高帝之仇，¶
而陵本無意從高帝，¶
以故晚封，¶
為安國侯。
<pb:KR2a0001_tls_400-1369a>¶

安國侯既為右丞相，¶
二歲，¶
孝惠帝崩。¶
高后欲立諸呂為王，¶
問王陵，¶
王陵曰：¶
「不可。」¶
問陳平，¶
陳平曰：¶
「可。」¶
呂太后怒，¶
乃詳遷陵為帝太傅，¶
實不用陵。¶
陵怒，¶
謝疾免，¶
杜門竟不朝請，¶
七年而卒。
<pb:KR2a0001_tls_400-1370a>¶

陵之免丞相，¶
呂太后乃徙平為右丞相，¶
以辟陽侯審食其為左丞相。¶
左丞相不治，¶
常給事於中。
<pb:KR2a0001_tls_400-1371a>¶

食其亦沛人。¶
漢王之敗彭城西，¶
楚取太上皇、¶
呂后為質，¶
食其以舍人侍呂后。¶
其後從破項籍為侯，¶
幸於呂太后。¶
及為相，¶
居中，¶
百官皆因決事。
<pb:KR2a0001_tls_400-1372a>¶

呂嬃常以前陳平為高帝謀執樊噲，¶
數讒曰：¶
「陳平為相非治事，¶
日飲醇酒，¶
戲婦女。」¶
陳平聞，¶
日益甚。¶
呂太后聞之，¶
私獨喜。¶
面質呂嬃於陳平曰：¶
「鄙語曰¶
『兒婦人口不可用』，¶
顧君與我何如耳。¶
無畏呂嬃之讒也。」
<pb:KR2a0001_tls_400-1373a>¶

呂太后立諸呂為王，¶
陳平偽聽之。¶
及呂太后崩，¶
平與太尉勃合謀，¶
卒誅諸呂，¶
立孝文皇帝，¶
陳平本謀也。¶
審食其免相。
<pb:KR2a0001_tls_400-1374a>¶

孝文帝立，¶
以為太尉勃親以兵誅呂氏，¶
功多；¶
陳平欲讓勃尊位，¶
乃謝病。¶
孝文帝初立，¶
怪平病，¶
問之。¶
平曰：¶
「高祖時，¶
勃功不如臣平。¶
及誅諸呂，¶
臣功亦不如勃。¶
願以右丞相讓勃。」¶
於是孝文帝乃以絳侯勃為右丞相，¶
位次第一；¶
平徙為左丞相，¶
位次第二。¶
賜平金千斤，¶
益封三千戶。
<pb:KR2a0001_tls_400-1375a>¶

居頃之，¶
孝文皇帝既益明習國家事，¶
朝而問右丞相勃曰：¶
「天下一歲決獄幾何？」¶
勃謝曰：¶
「不知。」¶
問：¶
「天下一歲錢穀出入幾何？」¶
勃又謝不知，¶
汗出沾背，¶
愧不能對。¶
於是上亦問左丞相平。¶
平曰：¶
「有主者。」¶
上曰：¶
「主者謂誰？」¶
平曰：¶
「陛下即問決獄，¶
責廷尉；¶
問錢穀，¶
責治粟內史。」¶
上曰：¶
「苟各有主者，¶
而君所主者何事也？」¶
平謝曰：¶
「主臣！¶
陛下不知其駑下，¶
使待罪宰相。¶
宰相者，¶
上佐天子理陰陽，¶
順四時，¶
下育萬物之宜，¶
外鎮撫四夷諸侯，¶
內親附百姓，¶
使卿大夫各得任其職焉。」¶
孝文帝乃稱善。¶
右丞相大慚，¶
出而讓陳平曰：¶
「君獨不素教我對！」¶
陳平笑曰：¶
「君居甚位，¶
不知其任邪？¶
且陛下即問長安中盜賊數，¶
君欲彊對邪？」¶
於是絳侯自知其能不如平遠矣。¶
居頃之，¶
絳侯謝病請免相，¶
陳平專為一丞相。
<pb:KR2a0001_tls_400-1376a>¶

孝文帝二年，¶
丞相陳平卒，¶
謚為獻侯。¶
子共侯買代侯。¶
二年卒，¶
子簡侯恢代侯。¶
二十三年卒，¶
子何代侯。¶
二十三年，¶
何坐略人妻，¶
棄市，¶
國除。
<pb:KR2a0001_tls_400-1377a>¶

始陳平曰：¶
「我多陰謀，¶
是道家之所禁。¶
吾世即廢，¶
亦已矣，¶
終不能復起，¶
以吾多陰禍也。」¶
然其後曾孫陳掌以衛氏親貴戚，¶
願得續封陳氏，¶
然終不得。
<pb:KR2a0001_tls_400-1378a>¶

太史公曰：¶
陳丞相平少時，¶
本好黃帝、¶
老子之術。¶
方其割肉俎上之時，¶
其意固已遠矣。¶
傾側擾攘楚魏之閒，¶
卒歸高帝。¶
常出奇計，¶
救紛糾之難，¶
振國家之患。¶
及呂后時，¶
事多故矣，¶
然平竟自脫，¶
定宗廟，¶
以榮名終，¶
稱賢相，¶
豈不善始善終哉！¶
非知謀孰能當此者乎？
<pb:KR2a0001_tls_400-1379a>¶

4.27《絳侯周勃世家第二十七》
<pb:KR2a0001_tls_400-1380a>¶

絳侯周勃者，¶
沛人也。¶
其先卷人，¶
徙沛。¶
勃以織薄曲為生，¶
常為人吹簫給喪事，¶
材官引彊。
<pb:KR2a0001_tls_400-1381a>¶

高祖之為沛公初起，¶
勃以中涓從攻胡陵，¶
下方與。¶
方與反，¶
與戰，¶
卻適。¶
攻豐。¶
擊秦軍碭東。¶
還軍留及蕭。¶
復攻碭，¶
破之。¶
下下邑，¶
先登。¶
賜爵五大夫。¶
攻蒙、¶
虞，取之。¶
擊章邯車騎，¶
殿。定魏地。¶
攻爰戚、¶
東緡，¶
以往至栗，¶
取之。¶
攻齧桑，¶
先登。¶
擊秦軍阿下，¶
破之。¶
追至濮陽，¶
下甄城。¶
攻都關、¶
定陶，¶
襲取宛朐，¶
得單父令。¶
夜襲取臨濟，¶
攻張，¶
以前至卷，¶
破之。¶
擊李由軍雍丘下。¶
攻開封，¶
先至城下為多。¶
後章邯破殺項梁，¶
沛公與項羽引兵東如碭。¶
自初起沛還至碭，¶
一歲二月。¶
楚懷王封沛公號武安侯，¶
為碭郡長。¶
沛公拜勃為虎賁令，¶
以令從沛公定魏地。¶
攻東郡尉於城武，¶
破之。¶
擊王離軍，¶
破之。¶
攻長社，¶
先登。¶
攻潁陽、¶
緱氏，¶
絕河津。¶
擊趙賁軍尸北。¶
南攻南陽守齮，¶
破武關、¶
嶢關。¶
破秦軍於藍田，¶
至咸陽，¶
滅秦。
<pb:KR2a0001_tls_400-1382a>¶

項羽至，¶
以沛公為漢王。¶
漢王賜勃爵為威武侯。¶
從入漢中，¶
拜為將軍。¶
還定三秦，¶
至秦，¶
賜食邑懷德。¶
攻槐里、¶
好畤，¶
最。擊趙賁、¶
內史保於咸陽，¶
最。北攻漆。¶
擊章平、¶
姚卬軍。¶
西定汧。¶
還下郿、¶
頻陽。¶
圍章邯廢丘。¶
破西丞。¶
擊盜巴軍，¶
破之。¶
攻上邽。¶
東守嶢關。¶
轉擊項籍。¶
攻曲逆，¶
最。還守敖倉，¶
追項籍。¶
籍已死，¶
因東定楚地泗水、¶
東海郡，¶
凡得二十二縣。¶
還守雒陽、¶
櫟陽，¶
賜與潁陰侯共食鍾離。¶
以將軍從高帝擊反者燕王臧荼，¶
破之易下。¶
所將卒當馳道為多。¶
賜爵列侯，¶
剖符世世勿絕。¶
食絳八千一百八十戶，¶
號絳侯。
<pb:KR2a0001_tls_400-1383a>¶

以將軍從高帝擊反韓王信於代，¶
降下霍人。¶
以前至武泉，¶
擊胡騎，¶
破之武泉北。¶
轉攻韓信軍銅鞮，¶
破之。¶
還，降太原六城。¶
擊韓信胡騎晉陽下，¶
破之，¶
下晉陽。¶
後擊韓信軍於硰石，¶
破之，¶
追北八十里。¶
還攻樓煩三城，¶
因擊胡騎平城下，¶
所將卒當馳道為多。¶
勃遷為太尉。
<pb:KR2a0001_tls_400-1384a>¶

擊陳豨，¶
屠馬邑。¶
所將卒斬豨將軍乘馬絺。¶
擊韓信、¶
陳豨、¶
趙利軍於樓煩，¶
破之。¶
得豨將宋最、¶
鴈門守圂。¶
因轉攻得雲中守遬、¶
丞相箕肆、¶
將勳。¶
定鴈門郡十七縣，¶
雲中郡十二縣。¶
因復擊豨靈丘，¶
破之，¶
斬豨，¶
得豨丞相程縱、¶
將軍陳武、¶
都尉高肆。¶
定代郡九縣。
<pb:KR2a0001_tls_400-1385a>¶

燕王盧綰反，¶
勃以相國代樊噲將，¶
擊下薊，¶
得綰大將抵、¶
丞相偃、¶
守陘、¶
太尉弱、¶
御史大夫施，¶
屠渾都。¶
破綰軍上蘭，¶
復擊破綰軍沮陽。¶
追至長城，¶
定上谷十二縣，¶
右北平十六縣，¶
遼西、¶
遼東二十九縣，¶
漁陽二十二縣。¶
最從高帝得相國一人，¶
丞相二人，¶
將軍、¶
二千石各三人；¶
別破軍二，¶
下城三，¶
定郡五，¶
縣七十九，¶
得丞相、¶
大將各一人。
<pb:KR2a0001_tls_400-1386a>¶

勃為人木彊敦厚，¶
高帝以為可屬大事。¶
勃不好文學，¶
每召諸生說士，¶
東鄉坐而責之：¶
「趣為我語。」¶
其椎少文如此。
<pb:KR2a0001_tls_400-1387a>¶

勃既定燕而歸，¶
高祖已崩矣，¶
以列侯事孝惠帝。¶
孝惠帝六年，¶
置太尉官，¶
以勃為太尉。¶
十歲，¶
高后崩。¶
呂祿以趙王為漢上將軍，¶
呂產以呂王為漢相國，¶
秉漢權，¶
欲危劉氏。¶
勃為太尉，¶
不得入軍門。¶
陳平為丞相，¶
不得任事。¶
於是勃與平謀，¶
卒誅諸呂而立孝文皇帝。¶
其語在《呂后》、¶
《孝文》事中。
<pb:KR2a0001_tls_400-1388a>¶

文帝既立，¶
以勃為右丞相，¶
賜金五千斤，¶
食邑萬戶。¶
居月餘，¶
人或說勃曰：¶
「君既誅諸呂，¶
立代王，¶
威震天下，¶
而君受厚賞，¶
處尊位，¶
以寵，¶
久之即禍及身矣。」¶
勃懼，¶
亦自危，¶
乃謝請歸相印。¶
上許之。¶
歲餘，¶
丞相平卒，¶
上復以勃為丞相。¶
十餘月，¶
上曰：¶
「前日吾詔列侯就國，¶
或未能行，¶
丞相吾所重，¶
其率先之。」¶
乃免相就國。
<pb:KR2a0001_tls_400-1389a>¶

歲餘，¶
每河東守尉行縣至絳，¶
絳侯勃自畏恐誅，¶
常被甲，¶
令家人持兵以見之。¶
其後人有上書告勃欲反，¶
下廷尉。¶
廷尉下其事長安，¶
逮捕勃治之。¶
勃恐，¶
不知置辭。¶
吏稍侵辱之。¶
勃以千金與獄吏，¶
獄吏乃書牘背示之，¶
曰¶
「以公主為證」。¶
公主者，¶
孝文帝女也，¶
勃太子勝之尚之，¶
故獄吏教引為證。¶
勃之益封受賜，¶
盡以予薄昭。¶
及繫急，¶
薄昭為言薄太后，¶
太后亦以為無反事。¶
文帝朝，¶
太后以冒絮提文帝，¶
曰：¶
「絳侯綰皇帝璽，¶
將兵於北軍，¶
不以此時反，¶
今居一小縣，¶
顧欲反邪！」¶
文帝既見絳侯獄辭，¶
乃謝曰：¶
「吏方驗而出之。」¶
於是使使持節赦絳侯，¶
復爵邑。¶
絳侯既出，¶
曰：¶
「吾嘗將百萬軍，¶
然安知獄吏之貴乎！」
<pb:KR2a0001_tls_400-1390a>¶

絳侯復就國。¶
孝文帝十一年卒，¶
謚為武侯。¶
子勝之代侯。¶
六歲，¶
尚公主，¶
不相中，¶
坐殺人，¶
國除。¶
絕一歲，¶
文帝乃擇絳侯勃子賢者河內守亞夫，¶
封為條侯，¶
續絳侯後。
<pb:KR2a0001_tls_400-1391a>¶

條侯亞夫自未侯為河內守時，¶
許負相之，¶
曰：¶
「君後三歲而侯。¶
侯八歲為將相，¶
持國秉，¶
貴重矣，¶
於人臣無兩。¶
其後九歲而君餓死。」¶
亞夫笑曰：¶
「臣之兄已代父侯矣，¶
有如卒，¶
子當代，¶
亞夫何說侯乎？¶
然既已貴如負言，¶
又何說餓死？¶
指示我。」¶
許負指其口曰：¶
「有從理入口，¶
此餓死法也。」¶
居三歲，¶
其兄絳侯勝之有罪，¶
孝文帝擇絳侯子賢者，¶
皆推亞夫，¶
乃封亞夫為條侯，¶
續絳侯後。
<pb:KR2a0001_tls_400-1392a>¶

文帝之後六年，¶
匈奴大入邊。¶
乃以宗正劉禮為將軍，¶
軍霸上；¶
祝茲侯徐厲為將軍，¶
軍棘門；¶
以河內守亞夫為將軍，¶
軍細柳：¶
以備胡。¶
上自勞軍。¶
至霸上及棘門軍，¶
直馳入，¶
將以下騎送迎。¶
已而之細柳軍，¶
軍士吏被甲，¶
銳兵刃，¶
彀弓弩，¶
持滿。¶
天子先驅至，¶
不得入。¶
先驅曰：¶
「天子且至！」¶
軍門都尉曰：¶
「將軍令曰¶
『軍中聞將軍令，¶
不聞天子之詔』。」¶
居無何，¶
上至，¶
又不得入。¶
於是上乃使使持節詔將軍：¶
「吾欲入勞軍。」¶
亞夫乃傳言開壁門。¶
壁門士吏謂從屬車騎曰：¶
「將軍約，¶
軍中不得驅馳。」¶
於是天子乃按轡徐行。¶
至營，¶
將軍亞夫持兵揖曰：¶
「介冑之士不拜，¶
請以軍禮見。」¶
天子為動，¶
改容式車。¶
使人稱謝：¶
「皇帝敬勞將軍。」¶
成禮而去。¶
既出軍門，¶
群臣皆驚。¶
文帝曰：¶
「嗟乎，¶
此真將軍矣！¶
曩者霸上、¶
棘門軍，¶
若兒戲耳，¶
其將固可襲而虜也。¶
至於亞夫，¶
可得而犯邪！」¶
稱善者久之。¶
月餘，¶
三軍皆罷。¶
乃拜亞夫為中尉。
<pb:KR2a0001_tls_400-1393a>¶

孝文且崩時，¶
誡太子曰：¶
「即有緩急，¶
周亞夫真可任將兵。」¶
文帝崩，¶
拜亞夫為車騎將軍。
<pb:KR2a0001_tls_400-1394a>¶

孝景三年，¶
吳楚反。¶
亞夫以中尉為太尉，¶
東擊吳楚。¶
因自請上曰：¶
「楚兵剽輕，¶
難與爭鋒。¶
願以梁委之，¶
絕其糧道，¶
乃可制。」¶
上許之。
<pb:KR2a0001_tls_400-1395a>¶

太尉既會兵滎陽，¶
吳方攻梁，¶
梁急，¶
請救。¶
太尉引兵東北走昌邑，¶
深壁而守。¶
梁日使使請太尉，¶
太尉守便宜，¶
不肯往。¶
梁上書言景帝，¶
景帝使使詔救梁。¶
太尉不奉詔，¶
堅壁不出，¶
而使輕騎兵弓高侯等絕吳楚兵後食道。¶
吳兵乏糧，¶
飢，數欲挑戰，¶
終不出。¶
夜，軍中驚，¶
內相攻擊擾亂，¶
至於太尉帳下。¶
太尉終臥不起。¶
頃之，¶
復定。¶
後吳奔壁東南陬，¶
太尉使備西北。¶
已而其精兵果奔西北，¶
不得入。¶
吳兵既餓，¶
乃引而去。¶
太尉出精兵追擊，¶
大破之。¶
吳王濞棄其軍，¶
而與壯士數千人亡走，¶
保於江南丹徒。¶
漢兵因乘勝，¶
遂盡虜之，¶
降其兵，¶
購吳王千金。¶
月餘，¶
越人斬吳王頭以告。¶
凡相攻守三月，¶
而吳楚破平。¶
於是諸將乃以太尉計謀為是。¶
由此梁孝王與太尉有卻。
<pb:KR2a0001_tls_400-1396a>¶

歸，¶
復置太尉官。¶
五歲，¶
遷為丞相，¶
景帝甚重之。¶
景帝廢栗太子，¶
丞相固爭之，¶
不得。¶
景帝由此疏之。¶
而梁孝王每朝，¶
常與太后言條侯之短。
<pb:KR2a0001_tls_400-1397a>¶

竇太后曰：¶
「皇后兄王信可侯也。」¶
景帝讓曰：¶
「始南皮、¶
章武侯先帝不侯，¶
及臣即位乃侯之。¶
信未得封也。」¶
竇太后曰：¶
「人主各以時行耳。¶
自竇長君在時，¶
竟不得侯，¶
死後乃其子彭祖顧得侯。¶
吾甚恨之。¶
帝趣侯信也！」¶
景帝曰：¶
「請得與丞相議之。」¶
丞相議之，¶
亞夫曰：¶
「高皇帝約¶
『非劉氏不得王，¶
非有功不得侯，¶
不如約，¶
天下共擊之』。¶
今信雖皇后兄，¶
無功，¶
侯之，¶
非約也。」¶
景帝默然而止。
<pb:KR2a0001_tls_400-1398a>¶

甚後匈奴王唯徐盧等五人降，¶
景帝欲侯之以勸後。¶
丞相亞夫曰：¶
「彼背其主降陛下，¶
陛下侯之，¶
則何以責人臣不守節者乎？」¶
景帝曰：¶
「丞相議不可用。」¶
乃悉封唯徐盧等為列侯。¶
亞夫因謝病。¶
景帝中三年，¶
以病免相。
<pb:KR2a0001_tls_400-1399a>¶

頃之，¶
景帝居禁中，¶
召條侯，¶
賜食。¶
獨置大胾，¶
無切肉，¶
又不置櫡。¶
條侯心不平，¶
顧謂尚席取櫡。¶
景帝視而笑曰：¶
「此不足君所乎？」¶
條侯免冠謝。¶
上起，¶
條侯因趨出。¶
景帝以目送之，¶
曰：¶
「此怏怏者非少主臣也！」
<pb:KR2a0001_tls_400-1400a>¶

居無何，¶
條侯子為父買工官尚方甲楯五百被可以葬者。¶
取庸苦之，¶
不予錢。¶
庸知其盜買縣官器，¶
怒而上變告子，¶
事連汙條侯。¶
書既聞上，¶
上下吏。¶
吏簿責條侯，¶
條侯不對。¶
景帝罵之曰：¶
「吾不用也。」¶
召詣廷尉。¶
廷尉責曰：¶
「君侯欲反邪？」¶
亞夫曰：¶
「臣所買器，¶
乃葬器也，¶
何謂反邪？」¶
使曰：¶
「君侯縱不反地上，¶
即欲反地下耳。」¶
吏侵之益急。¶
初，吏捕條侯，¶
條侯欲自殺，¶
夫人止之，¶
以故不得死，¶
遂入廷尉。¶
因不食五日，¶
嘔血而死。¶
國除。
<pb:KR2a0001_tls_400-1401a>¶

絕一歲，¶
景帝乃更封絳侯勃他子堅為平曲侯，¶
續絳侯後。¶
十九年卒，¶
謚為共侯。¶
子建德代侯，¶
十三年，¶
為太子太傅。¶
坐酎金不善，¶
元鼎五年，¶
有罪，¶
國除。
<pb:KR2a0001_tls_400-1402a>¶

條侯果餓死。¶
死後，¶
景帝乃封王信為蓋侯。
<pb:KR2a0001_tls_400-1403a>¶

太史公曰：¶
絳侯周勃始為布衣時，¶
鄙樸人也，¶
才能不過凡庸。¶
及從高祖定天下，¶
在將相位，¶
諸呂欲作亂，¶
勃匡國家難，¶
復之乎正。¶
雖伊尹、¶
周公，¶
何以加哉！¶
亞夫之用兵，¶
持威重，¶
執堅刃，¶
穰苴曷有加焉！¶
足己而不學，¶
守節不遜，¶
終以窮困。¶
悲夫！
<pb:KR2a0001_tls_400-1404a>¶

4.28《梁孝王世家第二十八》
<pb:KR2a0001_tls_400-1405a>¶

梁孝王武者，¶
孝文皇帝子也，¶
而與孝景帝同母。¶
母，竇太后也。
<pb:KR2a0001_tls_400-1406a>¶

孝文帝凡四男：¶
長子曰太子，¶
是為孝景帝；¶
次子武；¶
次子參；¶
次子勝。¶
孝文帝即位二年，¶
以武為代王，¶
以參為太原王，¶
以勝為梁王。¶
二歲，¶
徙代王為淮陽王。¶
以代盡與太原王，¶
號曰代王。¶
參立十七年，¶
孝文後二年卒，¶
謚為孝王。¶
子登嗣文，¶
是為代共王。¶
立二十九年，¶
元光二年卒。¶
子義立，¶
是為代王。¶
十九年，¶
漢廣關，¶
以常山為限，¶
而徙代王王清河。¶
清河王徙以元鼎三年也。
<pb:KR2a0001_tls_400-1407a>¶

初，¶
武為淮陽王十年，¶
而梁王勝卒，¶
謚為梁懷王。¶
懷王最少子，¶
愛幸異於他子。¶
其明年，¶
徙淮陽王武為梁王。¶
梁王之初王梁，¶
孝文帝之十二年也。¶
梁王自初王通歷已十一年矣。
<pb:KR2a0001_tls_400-1408a>¶

梁王十四年，¶
入朝。¶
十七年，¶
十八年，¶
比年入朝，¶
留，其明年，¶
乃之國。¶
二十一年，¶
入朝。¶
二十二年，¶
孝文帝崩。¶
二十四年，¶
入朝。¶
二十五年，¶
復入朝。¶
是時上未置太子也。¶
上與梁王燕飲，¶
嘗從容言曰：¶
「千秋萬歲後傳於王。」¶
王辭謝。¶
雖知非至言，¶
然心內喜。¶
太后亦然。
<pb:KR2a0001_tls_400-1409a>¶

其春，¶
吳楚齊趙七國反。¶
吳楚先擊梁棘壁，¶
殺數萬人。¶
梁孝王城守睢陽，¶
而使韓安國、¶
張羽等為大將軍，¶
以距吳楚。¶
吳楚以梁為限，¶
不敢過而西，¶
與太尉亞夫等相距三月。¶
吳楚破，¶
而梁所破殺虜略與漢中分。¶
明年，¶
漢立太子。¶
其後梁最親，¶
有功，¶
又為大國，¶
居天下膏腴地。¶
地北界泰山，¶
西至高陽，¶
四十餘城，¶
皆多大縣。
<pb:KR2a0001_tls_400-1410a>¶

孝王，¶
竇太后少子也，¶
愛之，¶
賞賜不可勝道。¶
於是孝王築東苑，¶
方三百餘里。¶
廣睢陽城七十里。¶
大治宮室，¶
為複道，¶
自宮連屬於平臺三十餘里。¶
得賜天子旌旗，¶
出從千乘萬騎。¶
東西馳獵，¶
擬於天子。¶
出言䟆，¶
入言警。¶
招延四方豪桀，¶
自山以東游說之士，¶
莫不畢至。¶
齊人羊勝、¶
公孫詭、¶
鄒陽之屬。¶
公孫詭多奇邪計，¶
初見王，¶
賜千金，¶
官至中尉，¶
梁號之曰公孫將軍。¶
梁多作兵器弩弓矛數十萬，¶
而府庫金錢且百巨萬，¶
珠玉寶器多於京師。
<pb:KR2a0001_tls_400-1411a>¶

二十九年十月，¶
梁孝王入朝。¶
景帝使使持節乘輿駟馬，¶
迎梁王於關下。¶
既朝，¶
上疏因留。¶
以太后親故，¶
王入則侍景帝同輦，¶
出則同車游獵，¶
射禽獸上林中。¶
梁之侍中、¶
郎、謁者著籍引出入天子殿門，¶
與漢宦官無異。
<pb:KR2a0001_tls_400-1412a>¶

十一月，¶
上廢栗太子，¶
竇太后心欲以孝王為後嗣。¶
大臣及袁盎等有所關說於景帝，¶
竇太后義格，¶
亦遂不復言以梁王為嗣事由此。¶
以事祕，¶
世莫知。¶
乃辭歸國。
<pb:KR2a0001_tls_400-1413a>¶

其夏四月，¶
上立膠東王為太子。¶
梁王怨袁盎及議臣，¶
乃與羊勝、¶
公孫詭之屬陰使人刺殺袁盎及他議臣十餘人。¶
逐其賊，¶
未得也。¶
於是天子意梁王，¶
逐賊，¶
果梁使之。¶
乃遣使冠蓋相望於道，¶
覆按梁，¶
捕公孫詭、¶
羊勝。¶
公孫詭、¶
羊勝匿王後宮。¶
使者責二千石急，¶
梁相軒丘豹及內史韓安國進諫王，¶
王乃令勝、¶
詭皆自殺，¶
出之。¶
上由此怨望於梁王。¶
梁王恐，¶
乃使韓安國因長公主謝罪太后，¶
然后得釋。
<pb:KR2a0001_tls_400-1414a>¶

上怒稍解，¶
因上書請朝。¶
既至關，¶
茅蘭說王，¶
使乘布車，¶
從兩騎入，¶
匿於長公主園。¶
漢使使迎王，¶
王已入關，¶
車騎盡居外，¶
不知王處。¶
太后泣曰：¶
「帝殺吾子！」¶
景帝憂恐。¶
於是梁王伏斧質於闕下，¶
謝罪，¶
然後太后、¶
景帝大喜，¶
相泣，¶
復如故。¶
悉召王從官入關。¶
然景帝益疏王，¶
不同車輦矣。
<pb:KR2a0001_tls_400-1415a>¶

三十五年冬，¶
復朝。¶
上疏欲留，¶
上弗許。¶
歸國，¶
意忽忽不樂。¶
北獵良山，¶
有獻牛，¶
足出背上，¶
孝王惡之。¶
六月中，¶
病熱，¶
六日卒，¶
謚曰孝王。
<pb:KR2a0001_tls_400-1416a>¶

孝王慈孝，¶
每聞太后病，¶
口不能食，¶
居不安寢，¶
常欲留長安侍太后。¶
太后亦愛之。¶
及聞梁王薨，¶
竇太后哭極哀，¶
不食，¶
曰：¶
「帝果殺吾子！」¶
景帝哀懼，¶
不知所為。¶
與長公主計之，¶
乃分梁為五國，¶
盡立孝王男五人為王，¶
女五人皆食湯沐邑。¶
於是奏之太后，¶
太后乃說，¶
為帝加壹湌。
<pb:KR2a0001_tls_400-1417a>¶

梁孝王長子買為梁王，¶
是為共王；¶
子明為濟川王；¶
子彭離為濟東王；¶
子定為山陽王；¶
子不識為濟陰王。
<pb:KR2a0001_tls_400-1418a>¶

孝王未死時，¶
財以巨萬計，¶
不可勝數。¶
及死，¶
藏府餘黃金尚四十餘萬斤，¶
他財物稱是。
<pb:KR2a0001_tls_400-1419a>¶

梁共王三年，¶
景帝崩。¶
共王立七年卒，¶
子襄立，¶
是為平王。
<pb:KR2a0001_tls_400-1420a>¶

梁平王襄十四年，¶
母曰陳太后。¶
共王母曰李太后。¶
李太后，¶
親平王之大母也。¶
而平王之后姓任，¶
曰任王后。¶
任王后甚有寵於平王襄。¶
初，孝王在時，¶
有罍樽，¶
真千金。¶
孝王誡後世，¶
善保罍樽，¶
無得以與人。¶
任王后聞而欲得罍樽。¶
平王大母李太后曰：¶
「先王有命，¶
無得以罍樽與人。¶
他物雖百巨萬，¶
猶自恣也。」¶
任王后絕欲得之。¶
平王襄直使人開府取罍樽，¶
賜任王后。¶
李太后大怒，¶
漢使者來，¶
欲自言，¶
平王襄及任王后遮止，¶
閉門，¶
李太后與爭門，¶
措指，¶
遂不得見漢使者。¶
李太后亦私與食官長及郎中尹霸等士通亂，¶
而王與任王后以此使人風止李太后，¶
李太后內有淫行，¶
亦已。¶
後病薨。¶
病時，¶
任后未嘗請病；¶
薨，又不持喪。
<pb:KR2a0001_tls_400-1421a>¶

元朔中，¶
睢陽人類犴反者，¶
人有辱其父，¶
而與淮陽太守客出同車。¶
太守客出下車，¶
類犴反殺其仇於車上而去。¶
淮陽太守怒，¶
以讓梁二千石。¶
二千石以下求反甚急，¶
執反親戚。¶
反知國陰事，¶
乃上變事，¶
具告知王與大母爭樽狀。¶
時丞相以下見知之，¶
欲以傷梁長吏，¶
其書聞天子。¶
天子下吏驗問，¶
有之。¶
公卿請廢襄為庶人。¶
天子曰：¶
「李太后有淫行，¶
而梁王襄無良師傅，¶
故陷不義。」¶
乃削梁八城，¶
梟任王后首于市。¶
梁餘尚有十城。¶
襄立三十九年卒，¶
謚為平王。¶
子無傷立為梁王也。
<pb:KR2a0001_tls_400-1422a>¶

濟川王明者，¶
梁孝王子，¶
以桓邑侯孝景中六年為濟川王。¶
七歲，¶
坐射殺其中尉，¶
漢有司請誅，¶
天子弗忍誅，¶
廢明為庶人，¶
遷房陵，¶
地入于漢為郡。
<pb:KR2a0001_tls_400-1423a>¶

濟東王彭離者，¶
梁孝王子，¶
以孝景中六年為濟東王。¶
二十九年，¶
彭離驕悍，¶
無人君禮，¶
昏暮私與其奴、¶
亡命少年數十人行剽殺人，¶
取財物以為好。¶
所殺發覺者百餘人，¶
國皆知之，¶
莫敢夜行。¶
所殺者子上書言。¶
漢有司請誅，¶
上不忍，¶
廢以為庶人，¶
遷上庸，¶
地入于漢，¶
為大河郡。
<pb:KR2a0001_tls_400-1424a>¶

山陽哀王定者，¶
梁孝王子，¶
以孝景中六年為山陽王。¶
九年卒，¶
無子，¶
國除，¶
地入于漢，¶
為山陽郡。
<pb:KR2a0001_tls_400-1425a>¶

濟陰哀王不識者，¶
梁孝王子，¶
以孝景中六年為濟陰王。¶
一歲卒，¶
無子，¶
國除，¶
地入于漢，¶
為濟陰郡。
<pb:KR2a0001_tls_400-1426a>¶

太史公曰：¶
梁孝王雖以親愛之故，¶
王膏腴之地，¶
然會漢家隆盛，¶
百姓殷富，¶
故能植其財貨，¶
廣宮室，¶
車服擬於天子。¶
然亦僭矣。
<pb:KR2a0001_tls_400-1427a>¶

褚先生曰：¶
臣為郎時，¶
聞之於宮殿中老郎吏好事者稱道之也。¶
竊以為令梁孝王怨望，¶
欲為不善者，¶
事從中生。¶
今太后，¶
女主也，¶
以愛少子故，¶
欲令梁王為太子。¶
大臣不時正言其不可狀，¶
阿意治小，¶
私說意以受賞賜，¶
非忠臣也。¶
齊如魏其侯竇嬰之正言也，¶
何以有後禍？¶
景帝與王燕見，¶
侍太后飲，¶
景帝曰：¶
「千秋萬歲之後傳王。」¶
太后喜說。¶
竇嬰在前，¶
據地言曰：¶
「漢法之約，¶
傳子適孫，¶
今帝何以得傳弟，¶
擅亂高帝約乎！」¶
於是景帝默然無聲。¶
太后意不說。
<pb:KR2a0001_tls_400-1428a>¶

故成王與小弱弟立樹下，¶
取一桐葉以與之，¶
曰：¶
「吾用封汝。」¶
周公聞之，¶
進見曰：¶
「天王封弟，¶
甚善。」¶
成王曰：¶
「吾直與戲耳。」¶
周公曰：¶
「人主無過舉，¶
不當有戲言，¶
言之必行之。」¶
於是乃封小弟以應縣。¶
是後成王沒齒不敢有戲言，¶
言必行之。¶
《孝經》曰：¶
「非法不言，¶
非道不行。」¶
此聖人之法言也。¶
今主上不宜出好言於梁王。¶
梁王上有太后之重，¶
驕蹇日久，¶
數聞景帝好言，¶
千秋萬世之後傳王，¶
而實不行。
<pb:KR2a0001_tls_400-1429a>¶

又諸侯王朝見天子，¶
漢法凡當四見耳。¶
始到，¶
入小見；¶
到正月朔旦，¶
奉皮薦璧玉賀正月，¶
法見；¶
後三日，¶
為王置酒，¶
賜金錢財物；¶
後二日，¶
復入小見，¶
辭去。¶
凡留長安不過二十日。¶
小見者，¶
燕見於禁門內，¶
飲於省中，¶
非士人所得入也。¶
今梁王西朝，¶
因留，¶
且半歲。¶
入與人主同輦，¶
出與同車。¶
示風以大言而實不與，¶
令出怨言，¶
謀畔逆，¶
乃隨而憂之，¶
不亦遠乎！¶
非大賢人，¶
不知退讓。¶
今漢之儀法，¶
朝見賀正月者，¶
常一王與四侯俱朝見，¶
十餘歲一至。¶
今梁王常比年入朝見，¶
久留。¶
鄙語曰¶
「驕子不孝」，¶
非惡言也。¶
故諸侯王當為置良師傅，¶
相忠言之士，¶
如汲黯、¶
韓長孺等，¶
敢直言極諫，¶
安得有患害！
<pb:KR2a0001_tls_400-1430a>¶

蓋聞梁王西入朝，¶
謁竇太后，¶
燕見，¶
與景帝俱侍坐於太后前，¶
語言私說。¶
太后謂帝曰：¶
「吾聞殷道親親，¶
周道尊尊，¶
其義一也。¶
安車大駕，¶
用梁孝王為寄。」¶
景帝跪席舉身曰：¶
「諾。」¶
罷酒出，¶
帝召袁盎諸大臣通經術者曰：¶
「太后言如是，¶
何謂也？」¶
皆對曰：¶
「太后意欲主梁王為帝太子。」¶
帝問其狀，¶
袁盎等曰：¶
「殷道親親者，¶
立弟。¶
周道尊尊者，¶
立子。¶
殷道質，¶
質者法天，¶
親其所親，¶
故立弟。¶
周道文，¶
文者法地，¶
尊者敬也，¶
敬其本始，¶
故立長子。¶
周道，¶
太子死，¶
立適孫。¶
殷道，¶
太子死，¶
立其弟。」¶
帝曰：¶
「於公何如？」¶
皆對曰：¶
「方今漢家法周，¶
周道不得立弟，¶
當立子。¶
故《春秋》所以非宋宣公。¶
宋宣公死，¶
不立子而與弟。¶
弟受國死，¶
復反之與兄之子。¶
弟之子爭之，¶
以為我當代父後，¶
即刺殺兄子。¶
以故國亂，¶
禍不絕。¶
故《春秋》曰¶
『君子大居正，¶
宋之禍宣公為之』。¶
臣請見太后白之。」¶
袁盎等入見太后：¶
「太后言欲立梁王，¶
梁王即終，¶
欲誰立？」¶
太后曰：¶
「吾復立帝子。」¶
袁盎等以宋宣公不立正，¶
生禍，¶
禍亂後五世不絕，¶
小不忍害大義狀報太后。¶
太后乃解說，¶
即使梁王歸就國。¶
而梁王聞其義出於袁盎諸大臣所，¶
怨望，¶
使人來殺袁盎。¶
袁盎顧之曰：¶
「我所謂袁將軍者也，¶
公得毋誤乎？」¶
刺者曰：¶
「是矣！」¶
刺之，¶
置其劍，¶
劍著身。¶
視其劍，¶
新治。¶
問長安中削厲工，¶
工曰：¶
「梁郎某子來治此劍。」¶
以此知而發覺之，¶
發使者捕逐之。¶
獨梁王所欲殺大臣十餘人，¶
文吏窮本之，¶
謀反端頗見。¶
太后不食，¶
日夜泣不止。¶
景帝甚憂之，¶
問公卿大臣，¶
大臣以為遣經術吏往治之，¶
乃可解。¶
於是遣田叔、¶
呂季主往治之。¶
此二人皆通經術，¶
知大禮。¶
來還，¶
至霸昌廄，¶
取火悉燒梁之反辭，¶
但空手來對景帝。¶
景帝曰：¶
「何如？」¶
對曰：¶
「言梁王不知也。¶
造為之者，¶
獨其幸臣羊勝、¶
公孫詭之屬為之耳。¶
謹以伏誅死，¶
梁王無恙也。」¶
景帝喜說，¶
曰：¶
「急趨謁太后。」¶
太后聞之，¶
立起坐湌，¶
氣平復。¶
故曰，¶
不通經術知古今之大禮，¶
不可以為三公及左右近臣。¶
少見之人，¶
如從管中闚天也。
<pb:KR2a0001_tls_400-1431a>¶

4.29《五宗世家第二十九》
<pb:KR2a0001_tls_400-1432a>¶

孝景皇帝子凡十三人為王，¶
而母五人，¶
同母者為宗親。¶
栗姬子曰榮、¶
德、閼于。¶
程姬子曰餘、¶
非、端。¶
賈夫人子曰彭祖、¶
勝。唐姬子曰發。¶
王夫人兒姁子曰越、¶
寄、乘、¶
舜。
<pb:KR2a0001_tls_400-1433a>¶

河閒獻王德，¶
以孝景帝前二年用皇子為河閒王。¶
好儒學，¶
被服造次必於儒者。¶
山東諸儒多從之游。
<pb:KR2a0001_tls_400-1434a>¶

二十六年卒，¶
子共王不害立。¶
四年卒，¶
子剛王基代立。¶
十二年卒，¶
子頃王授代立。
<pb:KR2a0001_tls_400-1435a>¶

臨江哀王閼于，¶
以孝景帝前二年用皇子為臨江王。¶
三年卒，¶
無後，¶
國除為郡。
<pb:KR2a0001_tls_400-1436a>¶

臨江閔王榮，¶
以孝景前四年為皇太子，¶
四歲廢，¶
用故太子為臨江王。
<pb:KR2a0001_tls_400-1437a>¶

四年，¶
坐侵廟壖垣為宮，¶
上徵榮。¶
榮行，¶
祖於江陵北門。¶
既已上車，¶
軸折車廢。¶
江陵父老流涕竊言曰：¶
「吾王不反矣！」¶
榮至，¶
詣中尉府簿。¶
中尉郅都責訊王，¶
王恐，¶
自殺。¶
葬藍田。¶
燕數萬銜土置冢上，¶
百姓憐之。
<pb:KR2a0001_tls_400-1438a>¶

榮最長，¶
死無後，¶
國除，¶
地入于漢，¶
為南郡。
<pb:KR2a0001_tls_400-1439a>¶

右三國本王皆栗姬之子也。
<pb:KR2a0001_tls_400-1440a>¶

魯共王餘，¶
以孝景前二年用皇子為淮陽王。¶
二年，¶
吳楚反破後，¶
以孝景前三年徙為魯王。¶
好治宮室苑囿狗馬。¶
季年好音，¶
不喜辭辯。¶
為人吃。
<pb:KR2a0001_tls_400-1441a>¶

二十六年卒，¶
子光代為王。¶
初好音輿馬；¶
晚節嗇，¶
惟恐不足於財。
<pb:KR2a0001_tls_400-1442a>¶

江都易王非，¶
以孝景前二年用皇子為汝南王。¶
吳楚反時，¶
非年十五，¶
有材力，¶
上書願擊吳。¶
景帝賜非將軍印，¶
擊吳。¶
吳已破，¶
二歲，¶
徙為江都王，¶
治吳故國，¶
以軍功賜天子旌旗。¶
元光五年，¶
匈奴大入漢為賊，¶
非上書願擊匈奴，¶
上不許。¶
非好氣力，¶
治宮觀，¶
招四方豪桀，¶
驕奢甚。
<pb:KR2a0001_tls_400-1443a>¶

立二十六年卒，¶
子建立為王。¶
七年自殺。¶
淮南、¶
衡山謀反時，¶
建頗聞其謀。¶
自以為國近淮南，¶
恐一日發，¶
為所并，¶
即陰作兵器，¶
而時佩其父所賜將軍印，¶
載天子旗以出。¶
易王死未葬，¶
建有所說易王寵美人淖姬，¶
夜使人迎與姦服舍中。¶
及淮南事發，¶
治黨與頗及江都王建。¶
建恐，¶
因使人多持金錢，¶
事絕其獄。¶
而又信巫祝，¶
使人禱祠妄言。¶
建又盡與其姊弟姦。¶
事既聞，¶
漢公卿請捕治建。¶
天子不忍，¶
使大臣即訊王。¶
王服所犯，¶
遂自殺。¶
國除，¶
地入于漢，¶
為廣陵郡。
<pb:KR2a0001_tls_400-1444a>¶

膠西于王端，¶
以孝景前三年吳楚七國反破後，¶
端用皇子為膠西王。¶
端為人賊戾，¶
又陰痿，¶
一近婦人，¶
病之數月。¶
而有愛幸少年為郎。¶
為郎者頃之與後宮亂，¶
端禽滅之，¶
及殺其子母。¶
數犯上法，¶
漢公卿數請誅端，¶
天子為兄弟之故不忍，¶
而端所為滋甚。¶
有司再請削其國，¶
去太半。¶
端心慍，¶
遂為無訾省。¶
府庫壞漏盡，¶
腐財物以巨萬計，¶
終不得收徙。¶
令吏毋得收租賦。¶
端皆去衛，¶
封其宮門，¶
從一門出游。¶
數變名姓，¶
為布衣，¶
之他郡國。
<pb:KR2a0001_tls_400-1445a>¶

相、¶
二千石往者，¶
奉漢法以治，¶
端輒求其罪告之，¶
無罪者詐藥殺之。¶
所以設詐究變，¶
彊足以距諫，¶
智足以飾非。¶
相、二千石從王治，¶
則漢繩以法。¶
故膠西小國，¶
而所殺傷二千石甚眾。
<pb:KR2a0001_tls_400-1446a>¶

立四十七年，¶
卒，竟無男代後，¶
國除，¶
地入于漢，¶
為膠西郡。
<pb:KR2a0001_tls_400-1447a>¶

右三國本王皆程姬之子也。
<pb:KR2a0001_tls_400-1448a>¶

趙王彭祖，¶
以孝景前二年用皇子為廣川王。¶
趙王遂反破後，¶
彭祖王廣川。¶
四年，¶
徙為趙王。¶
十五年，¶
孝景帝崩。¶
彭祖為人巧佞卑諂，¶
足恭而心刻深。¶
好法律，¶
持詭辯以中人。¶
彭祖多內寵姬及子孫。¶
相、二千石欲奉漢法以治，¶
則害於王家。¶
是以每相、¶
二千石至，¶
彭祖衣皁布衣，¶
自行迎，¶
除二千石舍，¶
多設疑事以作動之，¶
得二千石失言，¶
中忌諱，¶
輒書之。¶
二千石欲治者，¶
則以此迫劫；¶
不聽，¶
乃上書告，¶
及汙以姦利事。¶
彭祖立五十餘年，¶
相、二千石無能漢二歲，¶
輒以罪去，¶
大者死，¶
小者刑，¶
以故二千石莫敢治。¶
而趙王擅權，¶
使使即縣為賈人榷會，¶
入多於國經租稅。¶
以是趙王家多金錢，¶
然所賜姬諸子，¶
亦盡之矣。¶
彭祖取故江都易王寵姬王建所盜與姦淖姬者為姬，¶
甚愛之。
<pb:KR2a0001_tls_400-1449a>¶

彭祖不好治宮室、¶
禨祥，¶
好為吏事。¶
上書願督國中盜賊。¶
常夜從走卒行徼邯鄲中。¶
諸使過客以彭祖險陂，¶
莫敢留邯鄲。
<pb:KR2a0001_tls_400-1450a>¶

其太子丹與其女及同產姊姦，¶
與其客江充有卻。¶
充告丹，¶
丹以故廢。¶
趙更立太子。
<pb:KR2a0001_tls_400-1451a>¶

中山靖王勝，¶
以孝景前三年用皇子為中山王。¶
十四年，¶
孝景帝崩。¶
勝為人樂酒好內，¶
有子枝屬百二十餘人。¶
常與兄趙王相非，¶
曰：¶
「兄為王，¶
專代吏治事。¶
王者當日聽音樂聲色。」¶
趙王亦非之，¶
曰：¶
「中山王徒日淫，¶
不佐天子拊循百姓，¶
何以稱為藩臣！」
<pb:KR2a0001_tls_400-1452a>¶

立四十二年卒，¶
子哀王昌立。¶
一年卒，¶
子昆侈代為中山王。
<pb:KR2a0001_tls_400-1453a>¶

右二國本王皆賈夫人之子也。
<pb:KR2a0001_tls_400-1454a>¶

長沙定王發，¶
發之母唐姬，¶
故程姬侍者。¶
景帝召程姬，¶
程姬有所辟，¶
不願進，¶
而飾侍者唐兒使夜進。¶
上醉不知，¶
以為程姬而幸之，¶
遂有身。¶
已乃覺非程姬也。¶
及生子，¶
因命曰發。¶
以孝景前二年用皇子為長沙王。¶
以其母微，¶
無寵，¶
故王卑溼貧國。
<pb:KR2a0001_tls_400-1455a>¶

立二十七年卒，¶
子康王庸立。¶
二十八年，¶
卒，子鮒鮈立為長沙王。
<pb:KR2a0001_tls_400-1456a>¶

右一國本王唐姬之子也。
<pb:KR2a0001_tls_400-1457a>¶

廣川惠王越，¶
以孝景中二年用皇子為廣川王。
<pb:KR2a0001_tls_400-1458a>¶

十二年卒，¶
子齊立為王。¶
齊有幸臣桑距。¶
已而有罪，¶
欲誅距，¶
距亡，¶
王因禽其宗族。¶
距怨王，¶
乃上書告王齊與同產姦。¶
自是之後，¶
王齊數上書告言漢公卿及幸臣所忠等。
<pb:KR2a0001_tls_400-1459a>¶

膠東康王寄，¶
以孝景中二年用皇子為膠東王。¶
二十八年卒。¶
淮南王謀反時，¶
寄微聞其事，¶
私作樓車鏃矢戰守備，¶
侯淮南之起。¶
及吏治淮南之事，¶
辭出之。¶
寄於上最親，¶
意傷之，¶
發病而死，¶
不敢置後，¶
於是上聞。¶
寄有長子者名賢，¶
母無寵；¶
少子名慶，¶
母愛幸，¶
寄常欲立之，¶
為不次，¶
因有過，¶
遂無言。¶
上憐之，¶
乃以賢為膠東王奉康王嗣，¶
而封慶於故衡山地，¶
為六安王。
<pb:KR2a0001_tls_400-1460a>¶

膠東王賢立十四年卒，¶
謚為哀王。¶
子慶為王。
<pb:KR2a0001_tls_400-1461a>¶

六安王慶，¶
以元狩二年用膠東康王子為六安王。
<pb:KR2a0001_tls_400-1462a>¶

清河哀王乘，¶
以孝景中三年用皇子為清河王。¶
十二年卒，¶
無後，¶
國除，¶
地入于漢，¶
為清河郡。
<pb:KR2a0001_tls_400-1463a>¶

常山憲王舜，¶
以孝景中五年用皇子為常山王。¶
舜最親，¶
景帝少子，¶
驕怠多淫，¶
數犯禁，¶
上常寬釋之。¶
立三十二年卒，¶
太子勃代立為王。
<pb:KR2a0001_tls_400-1464a>¶

初，¶
憲王舜有所不愛姬生長男梲。¶
梲以母無寵故，¶
亦不得幸於王。¶
王后脩生太子勃。¶
王內多，¶
所幸姬生子平、¶
子商，¶
王后希得幸。¶
及憲王病甚，¶
諸幸姬常侍病，¶
故王后亦以妒媢不常侍病，¶
輒歸舍。¶
醫進藥，¶
太子勃不自嘗藥，¶
又不宿留侍病。¶
及王薨，¶
王后、¶
太子乃至。¶
憲王雅不以長子梲為人數，¶
及薨，¶
又不分與財物。¶
郎或說太子、¶
王后，¶
令諸子與長子梲共分財物，¶
太子、¶
王后不聽。¶
太子代立，¶
又不收恤梲。¶
梲怨王后、¶
太子。¶
漢使者視憲王喪，¶
梲自言憲王病時，¶
王后、¶
太子不侍，¶
及薨，¶
六日出舍，¶
太子勃私姦，¶
飲酒博戲，¶
擊筑，¶
與女子載馳，¶
環城過市，¶
入牢視囚。¶
天子遣大行騫驗王后及問王勃，¶
請逮勃所與姦諸證左，¶
王又匿之。¶
吏求捕勃大急，¶
使人致擊笞掠，¶
擅出漢所疑囚者。¶
有司請誅憲王后脩及王勃。¶
上以脩素無行，¶
使梲陷之罪，¶
勃無良師傅，¶
不忍誅。¶
有司請廢王后脩，¶
徙王勃以家屬處房陵，¶
上許之。
<pb:KR2a0001_tls_400-1465a>¶

勃王數月，¶
遷于房陵，¶
國絕。¶
月餘，¶
天子為最親，¶
乃詔有司曰：¶
「常山憲王蚤夭，¶
后妾不和，¶
適孼誣爭，¶
陷于不義以滅國，¶
朕甚閔焉。¶
其封憲王子平三萬戶，¶
為真定王；¶
封子商三萬戶，¶
為泗水王。」
<pb:KR2a0001_tls_400-1466a>¶

真定王平，¶
元鼎四年用常山憲王子為真定王。
<pb:KR2a0001_tls_400-1467a>¶

泗水思王商，¶
以元鼎四年用常山憲王子為泗水王。¶
十一年卒，¶
子哀王安世立。¶
十一年卒，¶
無子。¶
於是上憐泗水王絕，¶
乃立安世弟賀為泗水王。
<pb:KR2a0001_tls_400-1468a>¶

右四國本王皆王夫人兒姁子也。¶
其後漢益封其支子為六安王、¶
泗水王二國。¶
凡兒姁子孫，¶
於今為六王。
<pb:KR2a0001_tls_400-1469a>¶

太史公曰：¶
高祖時諸侯皆賦，¶
得自除內史以下，¶
漢獨為置丞相，¶
黃金印。¶
諸侯自除御史、¶
廷尉正、¶
博士，¶
擬於天子。¶
自吳楚反後，¶
五宗王世，¶
漢為置二千石，¶
去¶
「丞相」¶
曰¶
「相」，¶
銀印。¶
諸侯獨得食租稅，¶
奪之權。¶
其後諸侯貧者或乘牛車也。
<pb:KR2a0001_tls_400-1470a>¶

4.30《三王世家第三十》
<pb:KR2a0001_tls_400-1471a>¶

「大司馬臣去病昧死再拜上疏皇帝陛下：¶
陛下過聽，¶
使臣去病待罪行閒。¶
宜專邊塞之思慮，¶
暴骸中野無以報，¶
乃敢惟他議以干用事者，¶
誠見陛下憂勞天下，¶
哀憐百姓以自忘，¶
虧膳貶樂，¶
損郎員。¶
皇子賴天，¶
能勝衣趨拜，¶
至今無號位師傅官。¶
陛下恭讓不恤，¶
群臣私望，¶
不敢越職而言。¶
臣竊不勝犬馬心，¶
昧死願陛下詔有司，¶
因盛夏吉時定皇子位。¶
唯陛下幸察。¶
臣去病昧死再拜以聞皇帝陛下。」¶
三月乙亥，¶
御史臣光守尚書令奏未央宮。¶
制曰：¶
「下御史。」
<pb:KR2a0001_tls_400-1472a>¶

六年三月戊申朔，¶
乙亥，¶
御史臣光守尚書令、¶
丞非，¶
下御史書到，¶
言：¶
「丞相臣青翟、¶
御史大夫臣湯、¶
太常臣充、¶
大行令臣息、¶
太子少傅臣安行宗正事昧死上言：¶
大司馬去病上疏曰：¶
『陛下過聽，¶
使臣去病待罪行閒。¶
宜專邊塞之思慮，¶
暴骸中野無以報，¶
乃敢惟他議以干用事者，¶
誠見陛下憂勞天下，¶
哀憐百姓以自忘，¶
虧膳貶樂，¶
損郎員。¶
皇子賴天，¶
能勝衣趨拜，¶
至今無號位師傅官。¶
陛下恭讓不恤，¶
群臣私望，¶
不敢越職而言。¶
臣竊不勝犬馬心，¶
昧死願陛下詔有司，¶
因盛夏吉時定皇子位。¶
唯願陛下幸察。』¶
制曰¶
『下御史』。¶
臣謹與中二千石、¶
二千石臣賀等議：¶
古者裂地立國，¶
並建諸侯以承天子，¶
所以尊宗廟重社稷也。¶
今臣去病上疏，¶
不忘其職，¶
因以宣恩，¶
乃道天子卑讓自貶以勞天下，¶
慮皇子未有號位。¶
臣青翟、¶
臣湯等宜奉義遵職，¶
愚憧而不逮事。¶
方今盛夏吉時，¶
臣青翟、¶
臣湯等昧死請立皇子臣閎、¶
臣旦、¶
臣胥為諸侯王。¶
昧死請所立國名。」
<pb:KR2a0001_tls_400-1473a>¶

制曰：¶
「蓋聞周封八百，¶
姬姓並列，¶
或子、¶
男、附庸。¶
《禮》¶
『支子不祭』。¶
云並建諸侯所以重社稷，¶
朕無聞焉。¶
且天非為君生民也。¶
朕之不德，¶
海內未洽，¶
乃以未教成者彊君連城，¶
即股肱何勸？¶
其更議以列侯家之。」
<pb:KR2a0001_tls_400-1474a>¶

三月丙子，¶
奏未央宮。¶
「丞相臣青翟、¶
御史大夫臣湯昧死言：¶
臣謹與列侯臣嬰齊、¶
中二千石二千石臣賀、¶
諫大夫博士臣安等議曰：¶
伏聞周封八百，¶
姬姓並列，¶
奉承天子。¶
康叔以祖考顯，¶
而伯禽以周公立，¶
咸為建國諸侯，¶
以相傅為輔。¶
百官奉憲，¶
各遵其職，¶
而國統備矣。¶
竊以為並建諸侯所以重社稷者，¶
四海諸侯各以其職奉貢祭。¶
支子不得奉祭宗祖，¶
禮也。¶
封建使守藩國，¶
帝王所以扶德施化。¶
陛下奉承天統，¶
明開聖緒，¶
尊賢顯功，¶
興滅繼絕。¶
續蕭文終之後于酇，¶
襃厲群臣平津侯等。¶
昭六親之序，¶
明天施之屬，¶
使諸侯王封君得推私恩分子弟戶邑，¶
錫號尊建百有餘國。¶
而家皇子為列侯，¶
則尊卑相踰，¶
列位失序，¶
不可以垂統於萬世。¶
臣請立臣閎、¶
臣旦、¶
臣胥為諸侯王。」¶
三月丙子，¶
奏未央宮。
<pb:KR2a0001_tls_400-1475a>¶

制曰：¶
「康叔親屬有十而獨尊者，¶
襃有德也。¶
周公祭天命郊，¶
故魯有白牡、¶
騂剛之牲。¶
群公不毛，¶
賢不肖差也。¶
『高山仰之，¶
景行嚮之』，¶
朕甚慕焉。¶
所以抑未成，¶
家以列侯可。」
<pb:KR2a0001_tls_400-1476a>¶

四月戊寅，¶
奏未央宮。¶
「丞相臣青翟、¶
御史大夫臣湯昧死言：¶
臣青翟等與列侯、¶
吏二千石、¶
諫大夫、¶
博士臣慶等議：¶
昧死奏請立皇子為諸侯王。¶
制曰：¶
『康叔親屬有十而獨尊者，¶
襃有德也。¶
周公祭天命郊，¶
故魯有白牡、¶
騂剛之牲。¶
群公不毛，¶
賢不肖差也。¶
「高山仰之，¶
景行嚮之」，¶
朕甚慕焉。¶
所以抑未成，¶
家以列侯可。』¶
臣青翟、¶
臣湯、¶
博士臣將行等伏聞康叔親屬有十，¶
武王繼體，¶
周公輔成王，¶
其八人皆以祖考之尊建為大國。¶
康叔之年幼，¶
周公在三公之位，¶
而伯禽據國於魯，¶
蓋爵命之時，¶
未至成人。¶
康叔後扞祿父之難，¶
伯禽殄淮夷之亂。¶
昔五帝異制，¶
周爵五等，¶
春秋三等，¶
皆因時而序尊卑。¶
高皇帝撥亂世反諸正，¶
昭至德，¶
定海內，¶
封建諸侯，¶
爵位二等。¶
皇子或在繈緥而立為諸侯王，¶
奉承天子，¶
為萬世法則，¶
不可易。¶
陛下躬親仁義，¶
體行聖德，¶
表裏文武。¶
顯慈孝之行，¶
廣賢能之路。¶
內襃有德，¶
外討彊暴。¶
極臨北海，¶
西溱月氏，¶
匈奴、¶
西域，¶
舉國奉師。¶
輿械之費，¶
不賦於民。¶
虛御府之藏以賞元戎，¶
開禁倉以振貧窮，¶
減戍卒之半。¶
百蠻之君，¶
靡不鄉風，¶
承流稱意。¶
遠方殊俗，¶
重譯而朝，¶
澤及方外。¶
故珍獸至，¶
嘉穀興，¶
天應甚彰。¶
今諸侯支子封至諸侯王，¶
而家皇子為列侯，¶
臣青翟、¶
臣湯等竊伏孰計之，¶
皆以為尊卑失序，¶
使天下失望，¶
不可。¶
臣請立臣閎、¶
臣旦、¶
臣胥為諸侯王。」¶
四月癸未，¶
奏未央宮，¶
留中不下。
<pb:KR2a0001_tls_400-1477a>¶

「丞相臣青翟、¶
太僕臣賀、¶
行御史大夫事太常臣充、¶
太子少傅臣安行宗正事昧死言：¶
臣青翟等前奏大司馬臣去病上疏言，¶
皇子未有號位，¶
臣謹與御史大夫臣湯、¶
中二千石、¶
二千石、¶
諫大夫、¶
博士臣慶等昧死請立皇子臣閎等為諸侯王。¶
陛下讓文武，¶
躬自切，¶
及皇子未教。¶
群臣之議，¶
儒者稱其術，¶
或誖其心。¶
陛下固辭弗許，¶
家皇子為列侯。¶
臣青翟等竊與列侯臣壽成等二十七人議，¶
皆曰以為尊卑失序。¶
高皇帝建天下，¶
為漢太祖，¶
王子孫，¶
廣支輔。¶
先帝法則弗改，¶
所以宣至尊也。¶
臣請令史官擇吉日，¶
具禮儀上，¶
御史奏輿地圖，¶
他皆如前故事。」¶
制曰：¶
「可。」
<pb:KR2a0001_tls_400-1478a>¶

四月丙申，¶
奏未央宮。¶
「太僕臣賀行御史大夫事昧死言：¶
太常臣充言卜入四月二十八日乙巳，¶
可立諸侯王。¶
臣昧死奏輿地圖，¶
請所立國名。¶
禮儀別奏。¶
臣昧死請。」
<pb:KR2a0001_tls_400-1479a>¶

制曰：¶
「立皇子閎為齊王，¶
旦為燕王，¶
胥為廣陵王。」
<pb:KR2a0001_tls_400-1480a>¶

四月丁酉，¶
奏未央宮。¶
六年四月戊寅朔，¶
癸卯，¶
御史大夫湯下丞相，¶
丞相下中二千石，¶
二千石下郡太守、¶
諸侯相，¶
丞書從事下當用者。¶
如律令。
<pb:KR2a0001_tls_400-1481a>¶

「維六年四月乙巳，¶
皇帝使御史大夫湯廟立子閎為齊王。¶
曰：於戲，¶
小子閎，¶
受茲青社！¶
朕承祖考，¶
維稽古建爾國家，¶
封于東土，¶
世為漢藩輔。¶
於戲念哉！¶
恭朕之詔，¶
惟命不于常。¶
人之好德，¶
克明顯光。¶
義之不圖，¶
俾君子怠。¶
悉爾心，¶
允執其中，¶
天祿永終。¶
厥有愆不臧，¶
乃凶于而國，¶
害于爾躬。¶
於戲，¶
保國艾民，¶
可不敬與！¶
王其戒之。」
<pb:KR2a0001_tls_400-1482a>¶

右齊王策。
<pb:KR2a0001_tls_400-1483a>¶

「維六年四月乙巳，¶
皇帝使御史大夫湯廟立子旦為燕王。¶
曰：於戲，¶
小子旦，¶
受茲玄社！¶
朕承祖考，¶
維稽古，¶
建爾國家，¶
封于北土，¶
世為漢藩輔。¶
於戲！¶
葷粥氏虐老獸心，¶
侵犯寇盜，¶
加以姦巧邊萌。¶
於戲！¶
朕命將率徂征厥罪，¶
萬夫長，¶
千夫長，¶
三十有二君皆來，¶
降期奔師。¶
葷粥徙域，¶
北州以綏。¶
悉爾心，¶
毋作怨，¶
毋俷德，¶
毋乃廢備。¶
非教士不得從徵。¶
於戲，¶
保國艾民，¶
可不敬與！¶
王其戒之。」
<pb:KR2a0001_tls_400-1484a>¶

右燕王策。
<pb:KR2a0001_tls_400-1485a>¶

「維六年四月乙巳，¶
皇帝使御史大夫湯廟立子胥為廣陵王。¶
曰：於戲，¶
小子胥，¶
受茲赤社！¶
朕承祖考，¶
維稽古建爾國家，¶
封于南土，¶
世為漢藩輔。¶
古人有言曰：¶
『大江之南，¶
五湖之閒，¶
其人輕心。¶
楊州保疆，¶
三代要服，¶
不及以政。』¶
於戲！¶
悉爾心，¶
戰戰兢兢，¶
乃惠乃順，¶
毋侗好軼，¶
毋邇宵人，¶
維法維則。¶
《書》云：¶
『臣不作威，¶
不作福，¶
靡有後羞。』¶
於戲，¶
保國艾民，¶
可不敬與！¶
王其戒之。」
<pb:KR2a0001_tls_400-1486a>¶

右廣陵王策。
<pb:KR2a0001_tls_400-1487a>¶

太史公曰：¶
古人有言曰¶
「愛之欲其富，¶
親之欲其貴」。¶
故王者壃土建國，¶
封立子弟，¶
所以襃親親，¶
序骨肉，¶
尊先祖，¶
貴支體，¶
廣同姓於天下也。¶
是以形勢彊而王室安。¶
自古至今，¶
所由來久矣。¶
非有異也，¶
故弗論箸也。¶
燕齊之事，¶
無足采者。¶
然封立三王，¶
天子恭讓，¶
群臣守義，¶
文辭爛然，¶
甚可觀也，¶
是以附之世家。
<pb:KR2a0001_tls_400-1488a>¶

褚先生曰：¶
臣幸得以文學為侍郎，¶
好覽觀太史公之列傳。¶
傳中稱《三王世家》文辭可觀，¶
求其世家終不能得。¶
竊從長老好故事者取其封策書，¶
編列其事而傳之，¶
令後世得觀賢主之指意。
<pb:KR2a0001_tls_400-1489a>¶

蓋聞孝武帝之時，¶
同日而俱拜三子為王：¶
封一子於齊，¶
一子於廣陵，¶
一子於燕。¶
各因子才力智能，¶
及土地之剛柔，¶
人民之輕重，¶
為作策以申戒之。¶
謂王：¶
「世為漢藩輔，¶
保國治民，¶
可不敬與！¶
王其戒之。」¶
夫賢主所作，¶
固非淺聞者所能知，¶
非博聞彊記君子者所不能究竟其意。¶
至其次序分絕，¶
文字之上下，¶
簡之參差長短，¶
皆有意，¶
人莫之能知。¶
謹論次其真草詔書，¶
編于左方，¶
令覽者自通其意而解說之。
<pb:KR2a0001_tls_400-1490a>¶

王夫人者，¶
趙人也，¶
與衛夫人並幸武帝，¶
而生子閎。¶
閎且立為王時，¶
其母病，¶
武帝自臨問之。¶
曰：¶
「子當為王，¶
欲安所置之？」¶
王夫人曰：¶
「陛下在，¶
妾又何等可言者。」¶
帝曰：¶
「雖然，¶
意所欲，¶
欲於何所王之？」¶
王夫人曰：¶
「願置之雒陽。」¶
武帝曰：¶
「雒陽有武庫敖倉，¶
天下衝阸，¶
漢國之大都也。¶
先帝以來，¶
無子王於雒陽者。¶
去雒陽，¶
餘盡可。」¶
王夫人不應。¶
武帝曰：¶
「關東之國無大於齊者。¶
齊東負海而城郭大，¶
古時獨臨菑中十萬戶，¶
天下膏腴地莫盛於齊者矣。」¶
王夫人以手擊頭，¶
謝曰：¶
「幸甚。」¶
王夫人死而帝痛之，¶
使使者拜之曰：¶
「皇帝謹使使太中大夫明奉璧一，¶
賜夫人為齊王太后。」¶
子閎王齊，¶
年少，¶
無有子，¶
立，不幸早死，¶
國絕，¶
為郡。¶
天下稱齊不宜王云。
<pb:KR2a0001_tls_400-1491a>¶

所謂¶
「受此土」¶
者，諸侯王始封者必受土於天子之社，¶
歸立之以為國社，¶
以歲時祠之。¶
《春秋大傳》曰：¶
「天子之國有泰社。¶
東方青，¶
南方赤，¶
西方白，¶
北方黑，¶
上方黃。」¶
故將封於東方者取青土，¶
封於南方者取赤土，¶
封於西方者取白土，¶
封於北方者取黑土，¶
封於上方者取黃土。¶
各取其色物，¶
裹以白茅，¶
封以為社。¶
此始受封於天子者也。¶
此之為主土。¶
主土者，¶
立社而奉之也。¶
「朕承祖考」，¶
祖者先也，¶
考者父也。¶
「維稽古」，¶
維者度也，¶
念也，¶
稽者當也，¶
當順古之道也。
<pb:KR2a0001_tls_400-1492a>¶

齊地多變許，¶
不習於禮義，¶
故戒之曰¶
「恭朕之詔，¶
唯命不可為常。¶
人之好德，¶
能明顯光。¶
不圖於義，¶
使君子怠慢。¶
悉若心，¶
信執其中，¶
天祿長終。¶
有過不善，¶
乃凶于而國，¶
而害于若身」。¶
齊王之國，¶
左右維持以禮義，¶
不幸中年早夭。¶
然全身無過，¶
如其策意。
<pb:KR2a0001_tls_400-1493a>¶

傳曰¶
「青采出於藍，¶
而質青於藍」¶
者，教使然也。¶
遠哉賢主，¶
昭然獨見：¶
誡齊王以慎內；¶
誡燕王以無作怨，¶
無俷德；¶
誡廣陵王以慎外，¶
無作威與福。
<pb:KR2a0001_tls_400-1494a>¶

夫廣陵在吳越之地，¶
其民精而輕，¶
故誡之曰¶
「江湖之閒，¶
其人輕心。¶
楊州葆疆，¶
三代之時，¶
迫要使從中國俗服，¶
不大及以政教，¶
以意御之而已。¶
無侗好佚，¶
無邇宵人，¶
維法是則。¶
無長好佚樂馳騁弋獵淫康，¶
而近小人。¶
常念法度，¶
則無羞辱矣」。¶
三江、¶
五湖有魚鹽之利，¶
銅山之富，¶
天下所仰。¶
故誡之曰¶
「臣不作福」¶
者，勿使行財幣，¶
厚賞賜，¶
以立聲譽，¶
為四方所歸也。¶
又曰¶
「臣不作威」¶
者，勿使因輕以倍義也。
<pb:KR2a0001_tls_400-1495a>¶

會孝武帝崩，¶
孝昭帝初立，¶
先朝廣陵王胥，¶
厚賞賜金錢財幣，¶
直三千餘萬，¶
益地百里，¶
邑萬戶。
<pb:KR2a0001_tls_400-1496a>¶

會昭帝崩，¶
宣帝初立，¶
緣恩行義，¶
以本始元年中，¶
裂漢地，¶
盡以封廣陵王胥四子：¶
一子為朝陽侯；¶
一子為平曲侯；¶
一子為南利侯；¶
最愛少子弘，¶
立以為高密王。
<pb:KR2a0001_tls_400-1497a>¶

其後胥果作威福，¶
通楚王使者。¶
楚王宣言曰：¶
「我先元王，¶
高帝少弟也，¶
封三十二城。¶
今地邑益少，¶
我欲與廣陵王共發兵云。¶
立廣陵王為上，¶
我復王楚三十二城，¶
如元王時。」¶
事發覺，¶
公卿有司請行罰誅。¶
天子以骨肉之故，¶
不忍致法於胥，¶
下詔書無治廣陵王，¶
獨誅首惡楚王。¶
傳曰¶
「蓬生麻中，¶
不扶自直；¶
白沙在泥中，¶
與之皆黑」¶
者，土地教化使之然也。¶
其後胥復祝詛謀反，¶
自殺，¶
國除。
<pb:KR2a0001_tls_400-1498a>¶

燕土墝埆，¶
北迫匈奴，¶
其人民勇而少慮，¶
故誡之曰¶
「葷粥氏無有孝行而禽獸心，¶
以竊盜侵犯邊民。¶
朕詔將軍往征其罪，¶
萬夫長，¶
千夫長，¶
三十有二君皆來，¶
降旗奔師。¶
葷粥徙域遠處，¶
北州以安矣」。¶
「悉若心，¶
無作怨」¶
者，勿使從俗以怨望也。¶
「無俷德」¶
者，勿使王背德也。¶
「無廢備」¶
者，無乏武備，¶
常備匈奴也。¶
「非教士不得從徵」¶
者，言非習禮義不得在於側也。
<pb:KR2a0001_tls_400-1499a>¶

會武帝年老長，¶
而太子不幸薨，¶
未有所立，¶
而旦使來上書，¶
請身入宿衛於長安。¶
孝武見其書，¶
擊地，¶
怒曰：¶
「生子當置之齊魯禮義之鄉，¶
乃置之燕趙，¶
果有爭心，¶
不讓之端見矣。」¶
於是使使即斬其使者於闕下。
<pb:KR2a0001_tls_400-1500a>¶

會武帝崩，¶
昭帝初立，¶
旦果作怨而望大臣。¶
自以長子當立，¶
與齊王子劉澤等謀為叛逆，¶
出言曰：¶
「我安得弟在者！¶
今立者乃大將軍子也。」¶
欲發兵。¶
事發覺，¶
當誅。¶
昭帝緣恩寬忍，¶
抑案不揚。¶
公卿使大臣請，¶
遣宗正與太中大夫公戶滿意、¶
御史二人，¶
偕往使燕，¶
風喻之。¶
到燕，¶
各異日，¶
更見責王。¶
宗正者，¶
主宗室諸劉屬籍，¶
先見王，¶
為列陳道昭帝實武帝子狀。¶
侍御史乃復見王，¶
責之以正法，¶
問：¶
「王欲發兵罪名明白，¶
當坐之。¶
漢家有正法，¶
王犯纖介小罪過，¶
即行法直斷耳，¶
安能寬王。」¶
驚動以文法。¶
王意益下，¶
心恐。¶
公戶滿意習於經術，¶
最後見王，¶
稱引古今通義，¶
國家大禮，¶
文章爾雅。¶
謂王曰：¶
「古者天子必內有異姓大夫，¶
所以正骨肉也；¶
外有同姓大夫，¶
所以正異族也。¶
周公輔成王，¶
誅其兩弟，¶
故治。¶
武帝在時，¶
尚能寬王。¶
今昭帝始立，¶
年幼，¶
富於春秋，¶
未臨政，¶
委任大臣。¶
古者誅罰不阿親戚，¶
故天下治。¶
方今大臣輔政，¶
奉法直行，¶
無敢所阿，¶
恐不能寬王。¶
王可自謹，¶
無自令身死國滅，¶
為天下笑。」¶
於是燕王旦乃恐懼服罪，¶
叩頭謝過。¶
大臣欲和合骨肉，¶
難傷之以法。
<pb:KR2a0001_tls_400-1501a>¶

其後旦復與左將軍上官桀等謀反，¶
宣言曰¶
「我次太子，¶
太子不在，¶
我當立，¶
大臣共抑我」¶
云云。¶
大將軍光輔政，¶
與公卿大臣議曰：¶
「燕王旦不改過悔正，¶
行惡不變。」¶
於是脩法直斷，¶
行罰誅。¶
旦自殺，¶
國除，¶
如其策指。¶
有司請誅旦妻子。¶
孝昭以骨肉之親，¶
不忍致法，¶
寬赦旦事子，¶
免為庶人。¶
傳曰¶
「蘭根與白芷，¶
漸之滫中，¶
君子不近，¶
庶人不服」¶
者，所以漸然也。
<pb:KR2a0001_tls_400-1502a>¶

宣帝初立，¶
推恩宣德，¶
以本始元年中盡復封燕王旦兩子：¶
一子為安定侯；¶
立燕故太子建為廣陽王，¶
以奉燕王祭祀。

